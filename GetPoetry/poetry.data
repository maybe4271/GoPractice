----------------------------number 0----------------------------
黄鹤楼送孟浩然之广陵
唐朝
李白
故人西辞黄鹤楼，烟花三月下扬州。
孤帆远影碧空尽，唯见长江天际流。
----------------------------number 1----------------------------
将进酒
唐朝
李白
君不见黄河之水天上来，奔流到海不复回。
君不见高堂明镜悲白发，朝如青丝暮成雪。
人生得意须尽欢，莫使金樽空对月。
天生我材必有用，千金散尽还复来。
烹羊宰牛且为乐，会须一饮三百杯。
岑夫子，丹邱生，将进酒，杯莫停。
与君歌一曲，请君为我倾耳听。
钟鼓馔玉不足贵，但愿长醉不愿醒。
古来圣贤皆寂寞，惟有饮者留其名。
陈王昔时宴平乐，斗酒十千恣欢谑。
主人何为言少钱，径须沽取对君酌。
五花马，千金裘，呼儿将出换美酒，与尔同销万古愁。
----------------------------number 2----------------------------
八阵图
唐朝
杜甫
功盖三分国，名成八阵图。
江流石不转，遗恨失吞吴。
----------------------------number 3----------------------------
春夜喜雨
唐朝
杜甫
好雨知时节，当春乃发生。
随风潜入夜，润物细无声。
野径云俱黑，江船火独明。
晓看红湿处，花重锦官城。
----------------------------number 4----------------------------
登高
唐朝
杜甫
风急天高猿啸哀，渚清沙白鸟飞回。
无边落木萧萧下，不尽长江滚滚来。
万里悲秋常作客，百年多病独登台。
艰难苦恨繁霜鬓，潦倒新停浊酒怀。
----------------------------number 5----------------------------
绝句（迟日江山丽）
唐朝
杜甫
迟日江山丽，春风花草香。
泥融飞燕子，沙暖睡鸳鸯。
----------------------------number 6----------------------------
绝句（两个黄鹂鸣翠柳）
唐朝
杜甫
两个黄
鹂
鸣翠柳，
一行白鸳上青天。
窗含西岭千秋雪，
门泊东吴万里船。
----------------------------number 7----------------------------
旅夜书怀
唐朝
杜甫
细草微风岸，危樯独夜舟。
星垂平野阔，月涌大江流。
名岂文章著，官应老病休。
飘飘何所似，天地一沙鸥。
----------------------------number 8----------------------------
蜀相
唐朝
杜甫
丞相祠堂何处寻，锦官城外柏森森。
映阶碧草自春色，隔叶黄鹂空好音。
三顾频烦天下计，两朝开济老臣心。
出师未捷身先死，长使英雄泪满襟。
----------------------------number 9----------------------------
望岳（岱宗夫如何）
唐朝
杜甫
岱宗夫如何？齐鲁青未了。
造化钟神秀，阴阳割昏晓。
荡胸生曾云，决眦入归鸟。
会当凌绝顶，一览众山小。
----------------------------number 10----------------------------
登金陵凤凰台
唐朝
李白
凤凰台上凤凰游，凤去台空江自流。
吴宫花草埋幽径，晋代衣冠成古丘。
三山半落青天外，二水中分白鹭洲。
总为浮云能蔽日，长安不见使人愁。
----------------------------number 11----------------------------
独坐敬亭山
唐朝
李白
众鸟高飞尽，孤云独去闲。
相看两不厌，只有敬亭山。
----------------------------number 12----------------------------
金陵酒肆留别
风吹柳花满店香
唐朝
李白
风吹柳花满店香，吴姬压酒劝客尝。
金陵子弟来相送，欲行不行各尽觞。
请君试问东流水，别意与之谁短长。
----------------------------number 13----------------------------
送友人
唐朝
李白
青山横北郭，白水绕东城。
此地一为别，孤蓬万里征。
浮云游子意，落日故人情。
挥手自兹去，萧萧班马鸣。
----------------------------number 14----------------------------
望庐山瀑布
唐朝
李白
日照香炉生紫烟，遥看瀑布挂前川。
飞流直下三千尺，疑是银河落九天。
----------------------------number 15----------------------------
望天门山
唐朝
李白
天门中断楚江开，
碧水东流至此回。
两岸青山相对出，
孤帆一片日边来。
----------------------------number 16----------------------------
夜下征虏亭
唐朝
李白
船下广陵去，月明征虏亭。
山花如绣颊，江火似流萤。
----------------------------number 17----------------------------
忆东山二首其一
唐朝
李白
不向东山久，蔷薇几度花。
白云还自散，明月落谁家。
----------------------------number 18----------------------------
与史郎中钦听黄鹤楼上吹笛
唐朝
李白
一为迁客去长沙，西望长安不见家。
黄鹤楼中吹玉笛，江城五月落梅花。
----------------------------number 19----------------------------
早发白帝城
唐朝
李白
朝辞白帝彩云间，千里江陵一日还。
两岸猿声啼不住，轻舟已过万重山。
----------------------------number 20----------------------------
赠汪伦
唐朝
李白
李白乘舟将欲行，
忽闻岸上踏歌声。
桃花潭水深千尺，
不及汪伦送我情。
----------------------------number 21----------------------------
泊秦淮
唐朝
杜牧
烟笼寒水月笼沙，
夜泊秦淮近酒家。
商女不知亡国恨，
隔江犹唱后庭花。
----------------------------number 22----------------------------
长安秋望
唐朝
杜牧
楼倚霜树外，镜天无一毫。
南山与秋色，气势两相高。
----------------------------number 23----------------------------
白云泉
唐朝
白居易
天平山上白云泉，
云自无心水自闲。
何必奔冲山下去，
更添波浪向人间。
----------------------------number 24----------------------------
村夜
唐朝
白居易
霜草苍苍虫切切，
村南村北行人绝。
独出门前望野田，
月明荞麦花如雪。
----------------------------number 25----------------------------
大林寺桃花
唐朝
白居易
人间四月芳菲尽，山寺桃花始盛开。
长恨春归无觅处，不知转入此中来。
----------------------------number 26----------------------------
赋得古原草送别
唐朝
白居易
离离原上草，一岁一枯荣。
野火烧不尽，春风吹又生。
远芳侵古道，晴翠接荒城。
又送王孙去，萋萋满别情。
----------------------------number 27----------------------------
暮江吟
唐朝
白居易
一道残阳铺水中，
半江瑟瑟半江红。
可怜九月初三夜，
露似真珠月似弓。
----------------------------number 28----------------------------
南浦别
唐朝
白居易
南浦凄凄别，
西风袅袅秋。
一看肠一断，
好去莫回头。
----------------------------number 29----------------------------
钱塘湖春行
唐朝
白居易
孤山寺北贾亭西，水面初平云脚底。
几处早莺争暖树，谁家新燕啄春泥。
乱花渐欲迷人眼，浅草才能没马蹄。
最是湖东行不足，绿杨阴里白沙堤。
----------------------------number 30----------------------------
惜牡丹花
唐朝
白居易
惆怅阶前红牡丹，
晚来唯有两枝残。
明朝风起应吹尽，
夜惜衰红把火看。
----------------------------number 31----------------------------
夜雪
已讶衾枕冷
唐朝
白居易
已讶衾枕冷，复见窗户明。
夜深知雪重，时间折竹声。
----------------------------number 32----------------------------
忆江南（江南好，风景旧曾谙）
唐朝
白居易
江南好，
风景旧曾谙。
日出江花红胜火，
春来江水绿如蓝，
能不忆江南。
----------------------------number 33----------------------------
赤壁
唐朝
杜牧
折戟沉沙铁未销，
自将磨洗认前朝。
东风不与周郎便，
铜雀春深锁二乔。
----------------------------number 34----------------------------
寄扬州韩绰判官
唐朝
杜牧
青山隐隐水迢迢，
秋尽江南草未凋。
二十四桥明月夜，
玉人何处教吹箫。
----------------------------number 35----------------------------
金谷园
唐朝
杜牧
繁华事散逐香尘，
流水无情草自春。
日暮东风怨啼鸟，
落花犹似坠楼人。
----------------------------number 36----------------------------
清明
唐朝
杜牧
清明时节雨纷纷，路上行人欲断魂。
借问酒家何处有，牧童遥指杏花村。
----------------------------number 37----------------------------
山行
唐朝
杜牧
远上寒山石径斜，
白云生处有人家。
停车坐爱枫林晚，
霜叶红于二月花。
----------------------------number 38----------------------------
题乌江亭
唐朝
杜牧
胜败兵家事不期，
包羞忍耻是男儿；
江东子弟多才俊，
卷土重来未可知。
----------------------------number 39----------------------------
别董大
唐朝
高适
千里黄云白日曛，
北风吹雁雪纷纷。
莫愁前路无知己，
天下谁人不识君？
----------------------------number 40----------------------------
春雪
唐朝
韩愈
新年都未有芳华，
二月初惊见草芽。
白雪却嫌春色晚，
故穿庭树作飞花。
----------------------------number 41----------------------------
同水部张员外籍曲江春游寄白二十二舍人
唐朝
韩愈
漠漠轻阴晚自开，
青天白日映楼台。
曲江水满花千树，
有底忙时不肯来？
----------------------------number 42----------------------------
晚春
唐朝
韩愈
草树知春不久归，百般红紫斗芳菲。
杨柳榆荚无才思，唯解漫天作雪飞。
----------------------------number 43----------------------------
咏柳
唐朝
贺知章
碧玉妆成一树高，
万条垂下绿丝绦。
不知细叶谁裁出，
二月春风似剪刀。
----------------------------number 44----------------------------
题菊花
唐朝
黄巢
飒飒西风满院栽，
蕊寒香冷蝶难来。
他年我若为青帝，
报与桃花一处开。
----------------------------number 45----------------------------
登乐游原
唐朝
李商隐
向晚意不适，驱车登古原。
夕阳无限好，只是近黄昏。
----------------------------number 46----------------------------
贾生
唐朝
李商隐
宣室求贤访逐臣，
贾生才调更无伦。
可怜夜半虚前席，
不问苍生问鬼神。
----------------------------number 47----------------------------
咏鹅
唐朝
骆宾王
鹅，鹅，鹅，
曲项向天歌。
白毛浮绿水，
红掌拨清波。
----------------------------number 48----------------------------
柳州二月榕叶落尽偶题
唐朝
柳宗元
宦情羁思共凄凄，
春半如秋意转迷。
山城过雨百花尽，
榕叶满庭莺乱啼。
----------------------------number 49----------------------------
春晓
唐朝
孟浩然
春眠不觉晓，
处处闻啼鸟。
夜来风雨声，
花落知多少。
----------------------------number 50----------------------------
送杜十四之江南
唐朝
孟浩然
荆吴相接水为乡，
君去春江正渺茫。
日暮征帆何处泊？
天涯一望断人肠。
----------------------------number 51----------------------------
送朱大入秦
唐朝
孟浩然
避人五陵去，
宝剑值千金。
分手脱相赠，
平生一片心。
----------------------------number 52----------------------------
宿建德江
唐朝
孟浩然
移舟泊烟渚，
日暮客愁新。
野旷天低树，
江清月近人。
----------------------------number 53----------------------------
宿业师山房待丁大不至
唐朝
孟浩然
夕阳度西岭，群壑倏已暝。
松月生夜凉，风泉满清听。
樵人归欲尽，烟鸟栖初定。
之子期宿来，孤琴候萝径。
----------------------------number 54----------------------------
登科后
唐朝
孟郊
昔日龌龊不足夸，
今朝放荡思无涯。
春风得意马蹄疾，
一日看尽长安花。
----------------------------number 55----------------------------
送杜少府之任蜀州
唐朝
王勃
城阙辅三秦，风烟望五津。
与君离别意，同是宦游人。
海内存知己，天涯若比邻。
无为在歧路，儿女共沾巾。
----------------------------number 56----------------------------
滕王阁诗
唐朝
王勃
滕王高阁临江渚，
佩玉鸣鸾罢歌舞。
画栋朝飞南浦云，
珠帘暮卷西山雨。
闲云潭影日悠悠，
物换星移几度秋。
阁中帝子今安在？
槛外长江空自流！
----------------------------number 57----------------------------
芙蓉楼送辛渐
唐朝
王昌龄
寒雨连江夜入吴，
平明送客楚山孤。
洛阳亲友如相问，
一片冰心在玉壶。
----------------------------number 58----------------------------
白石滩
唐朝
王维
清浅白石滩，绿蒲向堪把。
家住水东西，浣纱明月下。
----------------------------number 59----------------------------
鸟鸣涧
唐朝
王维
人闲桂花落，
夜静春山空。
月出惊山鸟，
时鸣春涧中。
----------------------------number 60----------------------------
山中
唐朝
王维
溪清白石出，天寒红叶稀。
山路元无雨，空翠湿人衣。
----------------------------number 61----------------------------
山中送别
唐朝
王维
山中相送罢，日暮掩柴扉。
春草明年绿，王孙归不归？
----------------------------number 62----------------------------
书事
唐朝
王维
轻阴阁小雨，
深院昼慵开。
坐看苍苔色，
欲上人衣来。
----------------------------number 63----------------------------
送别
唐朝
王维
下马饮君酒，问君何所之。
君言不得意，归卧南山陲。
但去莫复问，白云无尽时。
----------------------------number 64----------------------------
送元二使安西
唐朝
王维
渭城朝雨浥轻尘，
客舍青青柳色新。
劝君更尽一杯酒，
西出阳关无故人。
----------------------------number 65----------------------------
田园乐七首（桃红复含宿雨）
唐朝
王维
桃红复含宿雨，柳绿更带春烟。
花落家童未扫，莺啼山客犹眠。
----------------------------number 66----------------------------
相思
唐朝
王维
红豆生南国，春来发几枝。
愿君多采撷，此物最相思。
----------------------------number 67----------------------------
登鹳雀楼
唐朝
王之涣
白日依山尽，
黄河入海流。
欲穷千里目，
更上一层楼。
----------------------------number 68----------------------------
宴词
唐朝
王之涣
长堤春水绿悠悠，
畎入漳河一道流。
莫听声声催去棹，
桃溪浅处不胜舟。
----------------------------number 69----------------------------
菊花
唐朝
元稹
秋丛绕舍似陶家，
遍绕篱边日渐斜。
不是花中偏爱菊，
此花开尽更无花。
----------------------------number 70----------------------------
题都城南庄（去年今日此门中）
唐朝
崔护
去年今日此门中，
人面桃花相映红。
人面不知何处去，
桃花依旧笑春风。
----------------------------number 71----------------------------
风（解落三秋叶）
唐朝
李峤
解落三秋叶，能开二月花。
过江千尺浪，入竹万竿斜。
----------------------------number 72----------------------------
逢雪宿芙蓉山主人（日暮苍山远）
唐朝
刘长卿
日暮苍山远，天寒白屋贫。
柴门闻犬吠，风雪夜归人。
----------------------------number 73----------------------------
长歌行（青青园中葵）
汉朝
两汉乐府
青青园中葵，朝露待日晞。
阳春布德泽，万物生光辉。
常恐秋节至，焜黄华叶衰。
百川东到海，何时复西归。
少壮不努力，老大徒伤悲。
----------------------------number 74----------------------------
七步诗（煮豆燃豆萁）
魏晋
曹植
煮豆燃豆萁，漉豉以为汁。
萁在釜下燃，豆在釜中泣。
本是同根生，相煎何太急！
----------------------------number 75----------------------------
敕勒歌（敕勒川）
南北朝
北朝乐府
敕勒川，阴山下。
天似穹庐，笼盖四野。
天苍苍，野茫茫，
风吹草低见牛羊。
----------------------------number 76----------------------------
华子岗
日落松风起
唐朝
裴迪
日落松风起，还家草露晞。
云光侵履迹，山翠拂人衣。
----------------------------number 77----------------------------
江村即事
钓罢归来不系船
唐朝
司空曙
钓罢归来不系船，
江村月落正堪眠。
纵然一夜风吹去，
只在芦花浅水边。
----------------------------number 78----------------------------
咸阳城西楼晚眺
一上高城万里愁
唐朝
许浑
一上高城万里愁，蒹葭杨柳似汀洲。
溪云初起日沉阁，山雨欲来风满楼。
鸟下绿芜秦苑夕，蝉鸣黄叶汉宫秋。
行人莫问当年事，故国东来渭水流。
----------------------------number 79----------------------------
登幽州台歌（前不见古人）
唐朝
陈子昂
前不见古人，后不见来者。
念天地之悠悠，独怆然而涕下。
----------------------------number 80----------------------------
滁州西涧（独怜幽草涧边生）
唐朝
韦应物
独怜幽草涧边生，
上有黄鹂深树鸣。
春潮带雨晚来急，
野渡无人舟自横。
----------------------------number 81----------------------------
谢亭送别（劳歌一曲解行舟）
唐朝
许浑
劳歌一曲解行舟，
红叶青山水急流。
日暮酒醒人已远，
满天风雨下西楼。
----------------------------number 82----------------------------
酬乐天扬州初逢席上见赠（巴山楚水凄凉地）
唐朝
刘禹锡
巴山楚水凄凉地，二十三年弃置身。
怀旧空吟闻笛赋，到乡翻似烂柯人。
沉舟侧畔千帆过，病树前头万木春。
今日听君歌一曲，暂凭杯酒长精神。
----------------------------number 83----------------------------
秋词二首（自古逢秋悲寂寥）
唐朝
刘禹锡
自古逢秋悲寂寥，
我言秋日胜春朝。
晴空一鹤排云上，
便引诗情到碧霄。
山明水净夜来霜，
数树深红出浅黄。
试上高楼清入骨，
岂如春色嗾人狂。
----------------------------number 84----------------------------
秋风引（何处秋风至）
唐朝
刘禹锡
何处秋风至，萧萧送雁群。
朝来入庭树，孤客最先闻。
----------------------------number 85----------------------------
石头城（山围故国周遭在）
唐朝
刘禹锡
山围故国周遭在，
潮打空城寂寞回。
淮水东边旧时月，
夜深还过女墙来。
----------------------------number 86----------------------------
望洞庭（湖光秋月两相和）
唐朝
刘禹锡
湖光秋月两相和，
潭面无风镜未磨。
遥望洞庭山水色，
白银盘里一青螺。
----------------------------number 87----------------------------
乌衣巷（朱雀桥边野草花）
唐朝
刘禹锡
朱雀桥边野草花，
乌衣巷口夕阳斜。
旧时王谢堂前燕，
飞入寻常百姓家。
----------------------------number 88----------------------------
归雁（潇湘何事等闲回）
唐朝
钱起
【归雁】
潇湘何事等闲回，
水碧沙明两岸苔。
二十五弦弹夜月，
不胜清怨却飞来。
----------------------------number 89----------------------------
暮春归故山草堂（谷口春残黄鸟稀）
唐朝
钱起
谷口春残黄鸟稀，
辛夷花尽杏花飞。
始怜幽竹山窗下，
不改清阴待我归。
----------------------------number 90----------------------------
终南望余雪（终南阴岭秀）
唐朝
祖咏
终南阴岭秀，积雪浮云端。
林表明霁色，城中增暮寒。
----------------------------number 91----------------------------
江楼感旧（独上江楼思渺然）
唐朝
赵嘏
独上江楼思渺然，
月光如水水如天。
同来望月人何处？
风景依稀似去年。
----------------------------number 92----------------------------
桃花溪（隐隐飞桥隔野烟）
唐朝
张旭
隐隐飞桥隔野烟，
石矶西畔问渔船。
桃花尽日随流水，
洞在清溪何处边。
----------------------------number 93----------------------------
焚书坑（竹帛烟销帝业虚）
唐朝
章碣
竹帛烟销帝业虚，
关河空锁祖龙居。
坑灰未冷山东乱，
刘项原来不读书。
----------------------------number 94----------------------------
集灵台二首（日光斜照集灵台）
唐朝
张祜
日光斜照集灵台，
红树花迎晓露开。
昨夜上皇新授箓，
太真含笑入帘来。
虢国夫人承主恩，
平明骑马入宫门。
却嫌脂粉污颜色，
淡扫蛾眉朝至尊。
----------------------------number 95----------------------------
题金陵渡（金陵津渡小山楼）
唐朝
张祜
金陵津渡小山楼，
一宿行人自可愁。
潮落夜江斜月里，
两三星火是瓜洲。
----------------------------number 96----------------------------
寒食（春城无处不飞花）
唐朝
韩翃
春城无处不飞花，
寒食东风御柳斜。
日暮汉宫传蜡烛，
轻烟散入五侯家。
----------------------------number 97----------------------------
宿石邑山中
浮云不共此山齐
唐朝
韩翃
浮云不共此山齐，
山霭苍苍望转迷。
晓月暂飞高树里，
秋河隔在数峰西。
----------------------------number 98----------------------------
兰溪棹歌（凉月如眉挂柳湾）
唐朝
戴叔伦
凉月如眉挂柳湾，
越中山色镜中看。
兰溪三日桃花雨，
半夜鲤鱼来上滩。
----------------------------number 99----------------------------
三闾庙（沅湘流不尽）
唐朝
戴叔伦
沅湘流不尽，屈子怨何深！
日暮秋风起，萧萧枫树林。
----------------------------number 100----------------------------
题稚川山水（松下茅亭五月凉）
唐朝
戴叔伦
松下茅亭五月凉，
汀沙云树暗苍苍。
行人无限秋风思，
隔水青山似故乡。
----------------------------number 101----------------------------
水调歌头（明月几时有）
宋朝
苏轼
明月几时有？
把酒问青天。
不知天上宫阙，今夕是何年。
我欲乘风归去，又恐琼楼玉宇，高处不胜寒。
起舞弄清影，何似在人间！转朱阁，低绮户，照无眠。
不应有恨，何事长向别时圆？
人有悲欢离合，月有阴晴圆缺，此事古难全。
但愿人长久，千里共婵娟。
----------------------------number 102----------------------------
春望
唐朝
杜甫
国破山河在，城春草木深。
感时花溅泪，恨别鸟惊心。
烽火连三月，家书抵万金。
白头搔更短，浑欲不胜簪。
----------------------------number 103----------------------------
蝉（垂緌饮清露）
唐朝
虞世南
垂绥饮清露，
流响出疏桐。
居高声自远，
非是借秋风。
----------------------------number 104----------------------------
述国亡诗（君王城上竖降旗）
唐朝
花蕊夫人
君王城上竖降旗，
妾在深宫那得知？
十四万人齐解甲，
更无一个是男儿！
----------------------------number 105----------------------------
咏绣障（日暮堂前花蕊娇）
唐朝
胡令能
日暮堂前花蕊娇，
争拈小笔上床描。
绣成安向春园里，
引得黄莺下柳条。
----------------------------number 106----------------------------
春晚书山家屋壁二首
柴门寂寂黍饭馨
唐朝
贯休
柴门寂寂黍饭馨，山家烟火春雨晴。
庭花蒙蒙水泠泠，小儿啼索树上莺。
水香塘黑蒲森森，鸳鸯鸂鶒如家禽。
前村后垄桑柘深，东邻西舍无相侵。
蚕娘洗茧前溪渌，牧童吹笛和衣浴。
山翁留我宿又宿，笑指西坡瓜豆熟。
----------------------------number 107----------------------------
山亭夏日（绿树阴浓夏日长）
唐朝
高骈
绿树阴浓夏日长，
楼台倒影入池塘。
水晶帘动微风起，
满架蔷薇一院香。
----------------------------number 108----------------------------
上高侍郎（天上碧桃和露种）
唐朝
高蟾
天上碧桃和露种，
日边红杏倚云栽。
芙蓉生在秋江上，
不向东风怨未开。
----------------------------number 109----------------------------
云（千形万象竟还空）
唐朝
来鹄
千形万象竟还空，映水藏山片复重。
无限旱苗枯欲尽，悠悠闲处作奇峰。
----------------------------number 110----------------------------
月夜（更深月色半人家）
唐朝
刘方平
更深月色半人家，
北斗阑干南斗斜。
今夜偏知春气暖，
虫声新透绿窗纱。
----------------------------number 111----------------------------
蜂（不论平地与山尖）
唐朝
罗隐
不论平地与山尖，
无限风光尽被占。
采得百花成蜜后，
为谁辛苦为谁甜？
----------------------------number 112----------------------------
雪（尽道丰年瑞）
唐朝
罗隐
尽道丰年瑞，丰年事若何。
长安有贫者，为瑞不宜多。
----------------------------number 113----------------------------
鹦鹉
莫恨雕笼翠羽残
唐朝
罗隐
莫恨雕笼翠羽残，
江南地暖陇西寒。
劝君不用分明语，
语得分明出转难。
----------------------------number 114----------------------------
汴河怀古（尽道隋亡为此河）
唐朝
皮日休
尽道隋亡为此河，
至今千里赖通波。
若无水殿龙舟事，
共禹论功不较多？
----------------------------number 115----------------------------
题君山（烟波不动影沉沉）
唐朝
雍陶
烟波不动影沉沉，
碧色全无翠色深。
疑是水仙梳洗处，
一螺青黛镜中心。
----------------------------number 116----------------------------
送灵澈上人
南北朝
刘长卿
苍苍竹林寺，杳杳钟声晚。
荷笠带斜阳，青山独归远。
斜阳
一作：夕阳
----------------------------number 117----------------------------
秋夜寄邱员外
秋夜寄丘二十二员外
南北朝
韦应物
怀君属秋夜，散步咏凉天。
空山松子落，幽人应未眠。
----------------------------number 118----------------------------
终南望余雪
南北朝
祖咏
终南阴岭秀，积雪浮云端。
林表明霁色，城中增暮寒。
----------------------------number 119----------------------------
早发白帝城
白帝下江陵
唐朝
李白
朝辞白帝彩云间，千里江陵一日还。
两岸猿声啼不住，轻舟已过万重山。
----------------------------number 120----------------------------
滁州西涧
南北朝
韦应物
独怜幽草涧边生，上有黄鹂深树鸣。
春潮带雨晚来急，野渡无人舟自横。
----------------------------number 121----------------------------
桃花溪
南北朝
张旭
隐隐飞桥隔野烟，石矶西畔问渔船。
桃花尽日随流水，洞在清溪何处边。
----------------------------number 122----------------------------
乌衣巷
南北朝
刘禹锡
朱雀桥边野草花，乌衣巷口夕阳斜。
旧时王谢堂前燕，飞入寻常百姓家。
----------------------------number 123----------------------------
送杜少府之任蜀州
送杜少府之任蜀川
南北朝
王勃
城阙辅三秦，风烟望五津。
与君离别意，同是宦游人。
海内存知己，天涯若比邻。
无为在歧路，儿女共沾巾。
----------------------------number 124----------------------------
草
赋得古原草送别
南北朝
白居易
离离原上草，一岁一枯荣。
野火烧不尽，春风吹又生。
远芳侵古道，晴翠接荒城。
又送王孙去，萋萋满别情。
----------------------------number 125----------------------------
望洞庭湖赠张丞相
临洞庭
南北朝
孟浩然
八月湖水平，涵虚混太清。气蒸云梦泽，波撼岳阳城。
欲济无舟楫，端居耻圣明。坐观垂钓者，徒有羡鱼情。
----------------------------number 126----------------------------
题破山寺后禅院
南北朝
常建
清晨入古寺，初日照高林。
曲径通幽处，禅房花木深。
山光悦鸟性，潭影空人心。
万籁此俱寂，唯闻钟磬音。
版本一
清晨入古寺，初日明高林。
竹径通幽处，禅房花木深。
山光悦鸟性，潭影空人心。
万籁此都寂，但馀钟磬音。
版本二
馀
通：余
----------------------------number 127----------------------------
望岳
唐朝
杜甫
岱宗夫如何？齐鲁青未了。
造化钟神秀，阴阳割昏晓。
荡胸生曾云，决眦入归鸟。
曾
通：层
会当凌绝顶，一览众山小。
----------------------------number 128----------------------------
登幽州台歌
南北朝
陈子昂
前不见古人，后不见来者。
念天地之悠悠，独怆然而涕下。
----------------------------number 129----------------------------
渭城曲
送元二使安西
南北朝
王维
渭城朝雨浥轻尘，客舍青青柳色新。
一作：客舍依依杨柳春
劝君更尽一杯酒，西出阳关无故人。
----------------------------number 130----------------------------
七步诗
汉朝
曹植
煮豆燃豆萁，豆在釜中泣。
本是同根生，相煎何太急？（版本一）
煮豆持作羹，漉菽以为汁。
萁在釜下燃，豆在釜中泣。
本自同根生，相煎何太急？（版本二）
----------------------------number 131----------------------------
敕勒歌
佚名
敕勒川，阴山下。天似穹庐，笼盖四野。
天苍苍，野茫茫。风吹草低见牛羊。
----------------------------number 132----------------------------
咏柳
柳枝词
南北朝
贺知章
碧玉妆成一树高，万条垂下绿丝绦。
不知细叶谁裁出，二月春风似剪刀。
----------------------------number 133----------------------------
望洞庭
南北朝
刘禹锡
湖光秋月两相和，潭面无风镜未磨。
遥望洞庭山水色，白银盘里一青螺。
山水色
一作：山水翠
----------------------------number 134----------------------------
江畔独步寻花
其六
南北朝
杜甫
黄四娘家花满蹊，千朵万朵压枝低。
留连戏蝶时时舞，自在娇莺恰恰啼。
----------------------------number 135----------------------------
秋词
南北朝
刘禹锡
自古逢秋悲寂寥，我言秋日胜春朝。
晴空一鹤排云上，便引诗情到碧霄。
----------------------------number 136----------------------------
酬乐天扬州初逢席上见赠
南北朝
刘禹锡
巴山楚水凄凉地，二十三年弃置身。
怀旧空吟闻笛赋，到乡翻似烂柯人。
沉舟侧畔千帆过，病树前头万木春。
今日听君歌一曲，暂凭杯酒长精神。
----------------------------number 137----------------------------
早春呈水部张十八员外
初春小雨
早春
南北朝
韩愈
天街小雨润如酥，草色遥看近却无。
最是一年春好处，绝胜烟柳满皇都。
----------------------------number 138----------------------------
过华清宫绝句三首
其一
南北朝
杜牧
长安回望绣成堆，山顶千门次第开。
一骑红尘妃子笑，无人知是荔枝来。
----------------------------number 139----------------------------
逢雪宿芙蓉山主人
唐朝
刘长卿
日暮苍山远，天寒白屋贫。
柴门闻犬吠，风雪夜归人。
----------------------------number 140----------------------------
江畔独步寻花
其五
唐朝
杜甫
黄师塔前江水东，春光懒困倚微风。
桃花一簇开无主，可爱深红爱浅红。
----------------------------number 141----------------------------
江南春
唐朝
杜牧
千里莺啼绿映红，水村山郭酒旗风。
南朝四百八十寺，多少楼台烟雨中。
----------------------------number 142----------------------------
江村即事
唐朝
司空曙
钓罢归来不系船，江村月落正堪眠。
纵然一夜风吹去，只在芦花浅水边。
----------------------------number 143----------------------------
夜宿山寺
唐朝
李白
危楼高百尺，手可摘星辰。
不敢高声语，恐惊天上人。
----------------------------number 144----------------------------
题都城南庄
唐朝
崔护
去年今日此门中，人面桃花相映红。
人面不知何处去，桃花依旧笑春风。
----------------------------number 145----------------------------
城东早春
唐朝
杨巨源
诗家清景在新春，绿柳才黄半未匀。
若待上林花似锦，出门俱是看花人。
----------------------------number 146----------------------------
山亭夏日
唐朝
高骈
绿树阴浓夏日长，楼台倒影入池塘。
水晶帘动微风起，满架蔷薇一院香。
----------------------------number 147----------------------------
别董大二首
唐朝
高适
千里黄云白日曛，北风吹雁雪纷纷。
莫愁前路无知己，天下谁人不识君。
六翮飘飖私自怜，一离京洛十余年。
丈夫贫贱应未足，今日相逢无酒钱。
----------------------------number 148----------------------------
早梅
唐朝
张谓
一树寒梅白玉条，迥临村路傍溪桥。
村路
一作：林村
不知近水花先发，疑是经冬雪未销。
----------------------------number 149----------------------------
咸阳城东楼
咸阳城西楼晚眺
西门
唐朝
许浑
一上高城万里愁，蒹葭杨柳似汀洲。
溪云初起日沉阁，山雨欲来风满楼。
沉
通：沈
鸟下绿芜秦苑夕，蝉鸣黄叶汉宫秋。
行人莫问当年事，故国东来渭水流。
----------------------------number 150----------------------------
绝句漫兴九首
其五
唐朝
杜甫
肠断春江欲尽头，杖藜徐步立芳洲。
春江
一作：江春
颠狂柳絮随风去，轻薄桃花逐水流。
----------------------------number 151----------------------------
田园乐七首
其六
唐朝
王维
桃红复含宿雨，柳绿更带朝烟。
花落家童未扫，莺啼山客犹眠。
----------------------------number 152----------------------------
于易水送人
于易水送别
南北朝
骆宾王
此地别燕丹，壮士发冲冠。
昔时人已没，今日水犹寒。
----------------------------number 153----------------------------
台城
南北朝
韦庄
江雨霏霏江草齐，六朝如梦鸟空啼。
无情最是台城柳，依旧烟笼十里堤。
----------------------------number 154----------------------------
谢亭送别
南北朝
许浑
劳歌一曲解行舟，红叶青山水急流。
日暮酒醒人已远，满天风雨下西楼。
----------------------------number 155----------------------------
秋风引
南北朝
刘禹锡
何处秋风至？萧萧送雁群。
朝来入庭树，孤客最先闻。
----------------------------number 156----------------------------
蜂
唐朝
罗隐
不论平地与山尖，无限风光尽被占。
采得百花成蜜后，为谁辛苦为谁甜。
----------------------------number 157----------------------------
与史郎中钦听黄鹤楼上吹笛
黄鹤楼闻笛
南北朝
李白
一为迁客去长沙，西望长安不见家。
黄鹤楼中吹玉笛，江城五月落梅花。
----------------------------number 158----------------------------
雨晴
南北朝
王驾
雨前初见花间蕊，雨后兼无叶里花。
蛱蝶飞来过墙去，却疑春色在邻家。
版本一
雨前初见花间蕊，雨后全无叶底花。
蜂蝶纷纷过墙去，却疑春色在邻家。
版本二
----------------------------number 159----------------------------
兰溪棹歌
南北朝
戴叔伦
凉月如眉挂柳湾，越中山色镜中看。
兰溪三日桃花雨，半夜鲤鱼来上滩。
----------------------------number 160----------------------------
丹阳送韦参军
唐朝
严维
丹阳郭里送行舟，一别心知两地秋。
日晚江南望江北，寒鸦飞尽水悠悠。
----------------------------number 161----------------------------
归雁（潇湘何事等闲回）
唐朝
钱起
潇湘何事等闲回，水碧沙明两岸苔。
二十五弦弹夜月，不胜清怨却飞来。
----------------------------number 162----------------------------
送人游吴
君到姑苏见
唐朝
杜荀鹤
君到姑苏见，人家尽枕河。
古宫闲地少，水港小桥多。
水港
一作：水巷
夜市卖菱藕，春船载绮罗。
遥知未眠月，乡思在渔歌。
----------------------------number 163----------------------------
宿石邑山中
浮云不共此山齐
唐朝
韩翃
浮云不共此山齐，山霭苍苍望转迷。
晓月暂飞高树里，秋河隔在数峰西。
----------------------------number 164----------------------------
题稚川山水
松下茅亭五月凉
唐朝
戴叔伦
松下茅亭五月凉，汀沙云树晚苍苍。
行人无限秋风思，隔水青山似故乡。
----------------------------number 165----------------------------
山房春事二首
风恬日暖荡春光
唐朝
岑参
其一
风恬日暖荡春光，戏蝶游蜂乱入房。
数枝门柳低衣桁，一片山花落笔床。
其二
梁园日暮乱飞鸦，极目萧条三两家。
庭树不知人去尽，春来还发旧时花。
----------------------------number 166----------------------------
汴河怀古二首
唐朝
皮日休
万艘龙舸绿丝间，载到扬州尽不还。
应是天教开汴水，一千余里地无山。
尽道隋亡为此河，至今千里赖通波。
若无水殿龙舟事，共禹论功不较多。
----------------------------number 167----------------------------
（五言绝句）汾上惊秋
唐朝
苏颋
北风吹白云，万里渡河汾。
心绪逢摇落，秋声不可闻。
----------------------------number 168----------------------------
江南逢李龟年
唐朝
杜甫
岐王宅里寻常见，
崔九堂前几度闻。
正是江南好风景，
落花时节又逢君。
----------------------------number 169----------------------------
峨眉山月歌
唐朝
李白
峨眉山月半轮秋，影入平羌江水流。
夜发清溪向三峡，思君不见下渝州。
----------------------------number 170----------------------------
古朗月行
唐朝
李白
小时不识月，呼作白玉盘。
又疑瑶台镜，飞在青天端。
仙人垂两足，桂树何团团。
白兔捣药成，问言与谁餐？
蟾蜍蚀圆影，大明夜已残。
羿昔落九乌，天人清且安。
阴精此沦惑，去去不足观。
忧来其如何？凄怆摧心肝。
----------------------------number 171----------------------------
山中问答
唐朝
李白
问余何事栖碧山，
笑而不答心自闲。
桃花流水窅然去，
别有天地非人间。
----------------------------number 172----------------------------
巴女词
唐朝
李白
巴水急如箭，巴船去若飞。
十月三千里，郎行几岁归？
----------------------------number 173----------------------------
把酒问月
唐朝
李白
青天有月来几时？我今停杯一问之。
人攀明月不可得，月行却与人相随。
皎如飞镜临丹阙，绿烟灭尽清辉发。
但见宵从海上来，宁知晓向云间没。
白兔捣药秋复春，嫦娥孤栖与谁邻？
今人不见古时月，今月曾经照古人。
古人今人若流水，共看明月皆如此。
唯愿当歌对酒时，月光长照金樽里。
----------------------------number 174----------------------------
灞陵行送别
唐朝
李白
送君灞陵亭，灞水流浩浩。
上有无花之古树，下有伤心之春草。
我向秦人问路岐，云是王粲南登之古道。
古道连绵走西京，紫阙落日浮云生。
正当今夕断肠处，骊歌愁绝不忍听。
----------------------------number 175----------------------------
哀江头
唐朝
杜甫
少陵野老吞声哭，春日潜行曲江曲。
江头宫殿锁千门，细柳新蒲为谁绿。
忆昔霓旌下南苑，苑中万物生颜色。
昭阳殿里第一人，同辇随君侍君侧。
辇前才人带弓箭，白马嚼啮黄金勒。
翻身向天仰射云，一箭正坠双飞翼。
明眸皓齿今何在，血污游魂归不得。
清渭东流剑阁深，去住彼此无消息。
人生有情泪沾臆，江草江花岂终极。
黄昏胡骑尘满城，欲往城南望城北。
----------------------------number 176----------------------------
哀王孙
唐朝
杜甫
长安城头头白乌，夜飞延秋门上呼。
又向人家啄大屋，屋底达宫走避胡。
金鞭断折九马死，骨肉不得同驰驱。
腰下宝玦青珊瑚，可怜王孙泣路隅。
问之不肯道姓名，但道困苦乞为奴。
已经百日窜荆棘，身上无有完肌肤。
高帝子孙尽隆准，龙种自与常人殊。
豺狼在邑龙在野，王孙善保千金躯。
不敢长语临郊衢，且为王孙立斯须。
昨夜东风吹血腥，东来橐驼满旧都。
朔方健儿好身手，昔何勇锐今何愚。
窃闻天子已传位，圣德北服南单于。
花门剺面请雪耻，慎勿出口他人狙。
哀哉王孙慎勿疏，五陵佳气无时无。
----------------------------number 177----------------------------
别房太尉墓
唐朝
杜甫
他乡复行役，驻马别孤坟。
近泪无干土，低空有断云。
对棋陪谢傅，把剑觅徐君。
唯见林花落，莺啼送客闻。
----------------------------number 178----------------------------
兵车行
唐朝
杜甫
车辚辚，马萧萧，行人弓箭各在腰。
爷娘妻子走相送，尘埃不见咸阳桥。
牵衣顿足拦道哭，哭声直上干云霄。
道旁过者问行人，行人但云点行频。
或从十五北防河，便至四十西营田。
去时里正与裹头，归来头白还戍边。
边庭流血成海水，武皇开边意未已。
君不闻汉家山东二百州，千村万落生荆杞。
纵有健妇把锄犁，禾生陇亩无东西。
况复秦兵耐苦战，被驱不异犬与鸡。
长者虽有问，役夫敢申恨。
且如今年冬，未休关西卒。
县官急索租，租税从何出。
信知生男恶，反是生女好。
生女犹得嫁比邻，生男埋没随百草。
君不见，青海头，古来白骨无人收。
新鬼烦冤旧鬼哭，天阴雨湿声啾啾。
----------------------------number 179----------------------------
垂老别
唐朝
杜甫
四郊未宁静，垂老不得安。
子孙阵亡尽，焉用身独完？
投杖出门去，同行为辛酸。
幸有牙齿存，所悲骨髓乾。
男儿既介胄，长揖别上官。
老妻卧路啼，岁暮衣裳单。
孰知是死别？且复伤其寒。
此去必不归，还闻劝加餐。
土门壁甚坚，杏园度亦难。
势异邺城下，纵死时犹宽。
人生有离合，岂择衰盛端。
忆昔少壮日，迟回竟长叹。
万国尽征戍，烽火被冈峦。
积尸草木腥，流血川原丹。
何乡为乐土？安敢尚盘桓？
弃绝蓬室居，塌然摧肺肝。
----------------------------number 180----------------------------
春日忆李白
唐朝
杜甫
白也诗无敌，飘然思不群。
清新庾开府，俊逸鲍参军。
渭北春天树，江东日暮云。
何时一樽酒，重与细论文。
----------------------------number 181----------------------------
春宿左省
唐朝
杜甫
花隐掖垣暮，啾啾栖鸟过。
星临万户动，月傍九霄多。
不寝听金钥，因风想玉珂。
明朝有封事，数问夜如何。
----------------------------number 182----------------------------
从韦二明府续处觅绵竹
唐朝
杜甫
华轩蔼蔼他年到，
绵竹亭亭出县高。
江上舍前无此物，
幸分苍柳拂波涛。
----------------------------number 183----------------------------
丹青引赠曹将军霸
唐朝
杜甫
将军魏武之子孙，于今为庶为清门。
英雄割据今已矣，文采风流今尚存。
学书初学卫夫人，但恨无过王右军。
丹青不知老将至，富贵于我如浮云。
开元之中常引见，承恩数上南薰殿。
凌烟功臣少颜色，将军下笔开生面。
良相头上进贤冠，猛将腰间大羽箭。
褒公鄂公毛发动，英姿飒爽来酣战。
先帝天马玉花骢，画工如山貌不同。
是日牵来赤墀下，迥立阊阖生长风。
诏谓将军拂绢素，意匠惨淡经营中。
斯须九重真龙出，一洗万古凡马空。
玉花却在御榻上，榻上庭前屹相向。
至尊含笑催赐金，圉人太仆皆惆怅。
弟子韩干早入室，亦能画马穷殊相。
干惟画肉不画骨，忍使骅骝气凋丧。
将军画善盖有神，必逢佳士亦写真。
即今飘泊干戈际，屡貌寻常行路人。
途穷反遭俗眼白，世上未有如公贫。
但看古来盛名下，终日坎壈缠其身。
----------------------------number 184----------------------------
捣衣
唐朝
杜甫
亦知戍不返，秋至拭清砧。
已近苦寒月，况经长别心。
宁辞捣衣倦，一寄塞垣深。
用尽闺中力，君听空外音！
----------------------------number 185----------------------------
登楼
唐朝
杜甫
花近高楼伤客心，万方多难此登临。
锦江春色来天地，玉垒浮云变古今。
北极朝廷终不改，西山寇盗莫相侵。
可怜后主还祠庙，日暮聊为梁甫吟。
----------------------------number 186----------------------------
登兖州城楼
唐朝
杜甫
东郡趋庭日，南楼纵目初。
浮云连海岳
平野人青徐。
孤嶂秦碑在，荒城鲁殿馀。
从来多古意，临眺独踌躇。
----------------------------number 187----------------------------
登岳阳楼
唐朝
杜甫
昔闻洞庭水，今上岳阳楼。
吴楚东南坼，乾坤日夜浮。
亲朋无一字，老病有孤舟。
戎马关山北，凭轩涕泗流。
----------------------------number 188----------------------------
对雪
唐朝
杜甫
战哭多新鬼，愁吟独老翁。
乱云低薄暮，急雪舞回风。
飘弃樽无渌，炉存火似红。
数州消息断，愁坐正书空。
----------------------------number 189----------------------------
对雨书怀走邀许十一簿公
唐朝
杜甫
东岳云峰起，溶溶满太虚。
震雷翻幕燕，骤雨落河鱼。
座对贤人酒，门听长者车。
相邀愧泥泞，骑马到阶除。
----------------------------number 190----------------------------
奉济驿重送严公四韵
唐朝
杜甫
远送从此别，青山空复情。
几时杯重把，昨夜月同行。
列郡讴歌惜，三朝出入荣。
江村独归处，寂寞养残生。
----------------------------number 191----------------------------
阁夜
唐朝
杜甫
岁暮阴阳催短景，天涯霜雪霁寒宵。
五更鼓角声悲壮，三峡星河影动摇。
野哭千家闻战伐，夷歌数处起渔樵。
卧龙跃马终黄土，人事音书漫寂寥。
----------------------------number 192----------------------------
观公孙大娘弟子舞剑器行并序
唐朝
杜甫
大历二年十月十九日，夔府别驾元持宅见临颍李十二娘舞《剑器》，壮其蔚跂，问其所师，曰：「余公孙大娘弟子也。」开元五载，余尚童稚，记于郾城观公孙氏舞《剑器浑脱》，浏漓顿挫，独出冠时，自高头宜春梨园二伎坊内人，洎外供奉，晓是舞者，圣文神武皇帝初，公孙一人而已。玉貌锦衣，况余白首，今兹弟子，亦匪盛颜，既辨其由来，知波澜莫二，抚事感慨，聊为《剑器行》。往者吴人张旭，善草书书帖，数常于邺县见公孙大娘舞《西河剑器》，自此草书长进，豪荡感激，即公孙可知矣。　
昔有佳人公孙氏，一舞剑器动四方。
观者如山色沮丧，天地为之久低昂。
□如羿射九日落，矫如群帝骖龙翔。
来如雷霆收震怒，罢如江海凝清光。
绛唇珠袖两寂寞，晚有弟子传芬芳。
临颍美人在白帝，妙舞此曲神扬扬。
与余问答既有以，感时抚事增惋伤。
先帝侍女八千人，公孙剑器初第一。
五十年间似反掌，风尘澒洞昏王室。
梨国子弟散如烟，女乐馀姿映寒日。
金粟堆前木已拱，瞿塘石城草萧瑟。
玳弦急管曲复终，乐极哀来月东出。
老夫不知其所往，足茧荒山转愁疾。
----------------------------number 193----------------------------
归雁
唐朝
杜甫
春来万里客，乱定几年归。
肠断江城雁，高高向北飞。
----------------------------number 194----------------------------
和贾舍人早朝
唐朝
杜甫
五夜漏声催晓箭，九重春色醉仙桃。
旌旗日暖龙蛇动，宫殿风微燕雀高。
朝罢香烟携满袖，诗成珠玉在挥毫。
欲知世掌丝纶美，池上于今有凤毛。
----------------------------number 195----------------------------
後出塞五首
唐朝
杜甫
男儿生世间，及壮当封侯。
战伐有功业，焉能守旧丘？
召募赴蓟门，军动不可留。
千金买马鞍，百金装刀头。
闾里送我行，亲戚拥道周。
斑白居上列，酒酣进庶羞。
少年别有赠，含笑看吴钩。
朝进东门营，暮上河阳桥。
落日照大旗，马鸣风萧萧。
平沙列万幕，部伍各见招。
中天悬明月，令严夜寂寥。
悲笳数声动，壮士惨不骄。
借问大将谁，恐是霍嫖姚。
古人重守边，今人重高勋。
岂知英雄主，出师亘长云。
六合已一家，四夷且孤军。
遂使貔虎士，奋身勇所闻。
拔剑击大荒，日收胡马群。
誓开玄冥北，持以奉吾君。
献凯日继踵，两蕃静无虞。
渔阳豪侠地，击鼓吹笙竽。
云帆转辽海，粳稻来东吴。
越罗与楚练，照耀舆台躯。
主将位益崇，气骄凌上都。
边人不敢议，议者死路衢。
我本良家子，出师亦多门。
将骄益愁思，身贵不足论。
跃马二十年，恐孤明主恩。
坐见幽州骑，长驱河洛昏。
中夜问道归，故里但空村。
恶名幸脱兔，穷老无儿孙。
----------------------------number 196----------------------------
画鹰
唐朝
杜甫
素练风霜起，苍鹰画作殊。
耸身思狡兔，侧目似愁胡。
绦镟光堪摘，轩楹势可呼。
何当击凡鸟，毛血洒平芜。
----------------------------number 197----------------------------
寄韩谏议注
唐朝
杜甫
今我不乐思岳阳，身欲奋飞病在床。
美人娟娟隔秋水，濯足洞庭望八荒。
鸿飞冥冥日月白，青枫叶赤天雨霜。
玉京群帝集北斗，或骑麒麟翳凤凰。
芙蓉旌旗烟雾落，影动倒景摇潇湘。
星宫之君醉琼浆，羽人稀少不在旁。
似闻昨者赤松子，恐是汉代韩张良。
昔随刘氏定长安，帷幄未改神惨伤。
国家成败吾岂敢，色难腥腐餐枫香。
周南留滞古所惜，南极老人应寿昌。
美人胡为隔秋水，焉得置之贡玉堂。
----------------------------number 198----------------------------
寄李十二白二十韵（之一）
唐朝
杜甫
昔年有狂客，尔号谪仙人。
笔落惊风雨，诗成泣鬼神。
声名从此大，汩没一朝伸。
文采承殊渥，流传必绝伦。
----------------------------number 199----------------------------
佳人
唐朝
杜甫
绝代有佳人，幽居在空谷。
自云良家子，零落依草木。
关中昔丧乱，兄弟遭杀戮。
官高何足论，不得收骨肉。
世情恶衰歇，万事随转烛。
夫婿轻薄儿，新人美如玉。
合昏尚知时，鸳鸯不独宿。
但见新人笑，那闻旧人哭。
在山泉水清，出山泉水浊。
侍婢卖珠回，牵萝补茅屋。
摘花不插发，采柏动盈掬。
天寒翠袖薄，日暮倚修竹。
----------------------------number 200----------------------------
江村
唐朝
杜甫
清江一曲抱村流，长复江村事事幽。
自去自来梁上燕，相亲相近水中鸥。
老妻画纸为棋局，稚子敲针作钓钩。
多病所需惟药物，微躯此外复何求。
----------------------------number 201----------------------------
江汉
唐朝
杜甫
江汉思归客，乾坤一腐儒。
片云共天远，永夜月同孤。
落日心犹壮，秋风病欲苏。
古来存老马，不必取长途。
----------------------------number 202----------------------------
江畔独步寻花七绝句
唐朝
杜甫
江上被花恼不彻，无处告诉只颠狂。
走觅南邻爱酒伴，经旬出饮独空床。
稠花乱蕊畏江滨，行步欹危实怕春。
诗酒尚堪驱使在，未须料理白头人。
江深竹静两三家，多事红花映白花。
报答春光知有处，应须美酒送生涯。
东望少城花满烟，百花高楼更可怜。
谁能载酒开金盏，唤取佳人无绣筵。
黄师塔前江水东，春光懒困倚微风。
桃花一簇开无主，可爱深红爱浅红。
黄四娘家花满蹊，千朵万朵压枝低。
留连戏蝶时时舞，自在娇莺恰恰啼。
不是看花即索死，只恐花尽老相催。
繁枝容易纷纷落，嫩叶商量细细开。
----------------------------number 203----------------------------
绝句（江碧鸟逾白）
唐朝
杜甫
江碧鸟逾白，山青花欲然。
今春看又过，何日是归年。
----------------------------number 204----------------------------
客至
唐朝
杜甫
舍南舍北皆春水，但见群鸥日日来。
花径不曾缘客扫，蓬门今始为君开。
盘飧市远无兼味，樽酒家贫只旧醅。
肯与邻翁相对饮，隔篱呼取尽余杯。
----------------------------number 205----------------------------
丽人行之一
唐朝
杜甫
三月三日天气新，长安水边多丽人。
态浓意远淑且真，肌理细腻骨肉匀。
绣罗衣裳照暮春，蹙金孔雀银麒麟。
头上何所有？翠微□叶垂鬓唇。
背后何所见？珠压腰衱稳称身。
就中云幕椒房亲，赐名大国虢与秦。
紫驼之峰出翠釜，水精之盘行素鳞。
犀箸厌饫久未下，鸾刀缕切空纷纶。
黄门飞鞚不动尘，御厨络绎送八珍。
箫鼓哀吟感鬼神，宾从杂遝实要津。
后来鞍马何逡巡，当轩下马入锦茵。
杨花雪落覆白蘋，青鸟飞去衔红巾。
炙手可热势绝伦，慎莫近前丞相嗔。
----------------------------number 206----------------------------
刘九法曹郑瑕邱石门宴集
唐朝
杜甫
秋水清无底，萧然静客心。
椽曹乘逸兴，鞍马到荒林。
能吏逢聊璧，华筵直一金。
晚来横吹好，泓下亦龙吟。
----------------------------number 207----------------------------
漫成一首
唐朝
杜甫
江月去人只数尺，
风灯照夜欲三更。
沙头宿鹭联拳静，
船尾跳鱼拨剌鸣。
----------------------------number 208----------------------------
漫兴
唐朝
杜甫
肠断春江欲尽头，
杖藜徐步立芳洲。
颠狂柳絮随风舞，
轻薄桃花逐水流。
----------------------------number 209----------------------------
茅屋为秋风所破歌
唐朝
杜甫
八月秋高风怒号，卷我屋上三重茅，
茅飞渡江洒江郊。
高者挂罥长林梢，下者飘转沉塘坳。
南村群童欺我老无力，
忍能对面为盗贼，公然抱茅入竹去。
唇焦口燥呼不得，归来倚杖自叹息。
俄顷风定云墨色，秋天漠漠向昏黑。
布衾多年冷似铁，娇儿恶卧踏里裂。
床头屋漏无干处，雨脚如麻未断绝。
自经丧乱少睡眠，长夜沾湿何由彻！
安得广厦千万间，大庇天下寒士俱欢颜，风雨不动安如山。
呜呼！
何时眼前突兀见此屋，吾庐独破受冻死亦足！
----------------------------number 210----------------------------
梦李白二首
唐朝
杜甫
梦李白二首
【其一】
死别已吞声，生别常恻恻。
江南瘴疠地，逐客无消息。
故人入我梦，明我长相忆。
恐非平生魂，路远不可测。
魂来枫林青，魂返关塞黑。
君今在罗网，何以有羽翼？
落月满屋梁，犹疑照颜色。
水深波浪阔，无使蛟龙得。
【其二】
浮云终日行，游子久不至。
三夜频梦君，情亲见君意。
告归常局促，苦道来不易。
江湖多风波，舟楫恐失坠。
出门搔白首，若负平生志。
冠盖满京华，斯人独憔悴。
孰云网恢恢，将老身反累。
千秋万岁名，寂寞身后事。
----------------------------number 211----------------------------
贫交行
唐朝
杜甫
翻手作云覆手雨，
纷纷轻薄何须数？
君不见管鲍贫时交，
此道今人弃如土。
----------------------------number 212----------------------------
前出塞九首
唐朝
杜甫
戚戚去故里，悠悠赴交河。
公家有程期，亡命婴祸罗。
君已富士境，开边一何多？
弃绝父母恩，吞声行负戈。
出门日已远，不受徒旅欺。
骨肉恩岂断？男儿死无时。
走马脱辔头，手中挑青丝。
捷下万仞冈，俯身试搴旗。
磨刀呜咽水，水赤刃伤手。
欲轻肠断声，心绪乱已久。
丈夫誓许国，愤惋复何有？
功名图麒麟，战骨当速朽。
送徒既有长，远戍亦有身。
生死向前去，不劳吏怒嗔。
路逢相识人，附书与六亲。
哀哉两决绝，不复同苦辛！
迢迢万里馀，领我赴三军。
军中异苦乐，主将宁尽闻？
隔河见胡骑，倏忽数百群。
我始为奴朴，几时树功勋？
挽弓当挽强，用箭当用长；
射人先射马，擒贼先擒王。
杀人亦有限，列国自有疆。
苟能制侵陵，岂在多杀伤？
驱马天雨雪，军行入高山。
迳危抱寒石，指落曾冰间。
已去汉月远，何时筑城还？
浮云暮南征，可望不可攀。
单于寇我垒，百里风尘昏。
雄剑四五动，彼军为我奔。
虏其名王归，系颈授辕门。
潜身备行列，一胜何足论？
从军十年馀，能无分寸功？
众人贵苟得，欲语羞雷同。
中原有斗争，况在狄与戎？
丈夫四方志，安可辞固穷？
----------------------------number 213----------------------------
秋兴八首
唐朝
杜甫
玉露凋伤枫树林，
巫山巫峡气萧森。
江间波浪兼天涌，
塞上风去接地阴。
丛菊两开他日泪，
孤舟一系故园心。
寒衣处处催刀尺，
白帝城高急暮砧。
夔府孤城落日斜，
每依北斗望京华。
听猿实下三声泪，
奉使虚随八月槎。
画省香炉违伏枕，
山楼粉堞隐悲笳。
请看石上藤萝月，
已映洲前芦荻花。
千家山郭静朝晖，
日日江楼坐翠微。
信宿渔人还泛泛，
清秋燕子故飞飞。
匡衡抗疏功名薄，
刘向传经心事违。
同学少年多不贱，
五陵衣马自轻肥。
闻道长安似弈棋，
百年世事不胜悲。
王侯第宅皆新主，
文武衣冠异昔时。
直北关山金鼓振，
征西车马羽书驰。
鱼龙寂寞秋江冷，
故国平居有所思。
蓬莱宫阙对南山，
承露金茎霄汉间。
西望瑶池降王母，
东来紫气满函关。
云移雉尾开宫扇，
日绕龙鳞识圣颜。
一卧沧江惊岁晚，
几回青琐点朝班。
瞿塘峡口曲江头，
万里风烟接素秋。
花萼夹城通御气，
芙蓉小苑入边愁。
珠帘绣柱围黄鹄，
锦缆牙樯起白鸥。
回首可怜歌舞地，
秦中自古帝王州。
昆明池水汉时功，
武帝旌旗在眼中。
织女机丝虚夜月，
石鲸鳞甲动秋风。
波漂菰米沉云黑，
露冷莲房坠粉红。
关塞极天惟鸟道，
江湖满地一渔翁。
昆吾御宿自逶迤，
紫阁峰阴入渼陂。
香稻啄余鹦鹉粒，
碧梧栖老凤凰枝。
佳人拾翠春相问，
仙侣同舟晚更移。
彩笔昔曾干气象，
白头吟望苦低垂。
----------------------------number 214----------------------------
秋雨叹之三
唐朝
杜甫
长安布衣谁比数，反锁衡门守环堵。
老夫不出长蓬蒿，稚子无忧走风雨。
雨声飕飕催早寒，胡雁翅湿高飞难。
秋来未曾见白日，泥污后土何时干。
----------------------------number 215----------------------------
秋雨叹之二
唐朝
杜甫
阑风伏雨秋纷纷，四海八荒同一云。
去马来牛不复辨，浊泾清渭何当分？
禾头生耳黍穗黑，农夫田父无消息。
城中斗米换衾裯，相许宁论两相直？
----------------------------number 216----------------------------
秋雨叹之一
唐朝
杜甫
雨中白草秋烂死，阶下决明颜色鲜。
著叶满枝翠羽盖，开花无数黄金钱。
凉风萧萧吹汝急，恐汝后时难独立。
堂上书生空白头，临风三嗅馨香泣。
----------------------------number 217----------------------------
去蜀
唐朝
杜甫
五载客蜀郡，一年居梓州。
如何关塞阴，转作潇湘游。
世事已黄发，残生随白鸥。
安危大臣在，不必泪长流。
----------------------------number 218----------------------------
去矣行
唐朝
杜甫
君不见鞲上鹰，一饱即飞掣。
焉能作堂上燕，衔泥附炎热。
野人旷荡无腼颜，岂可久在王侯间。
未试囊中餐玉法，明朝且入蓝田山。
----------------------------number 219----------------------------
日暮
唐朝
杜甫
牛羊下来久，各已闭柴门。
风月自清夜，江山非故园。
石泉流暗壁，草露滴秋恨。
头白灯明里，何须花烬繁。
----------------------------number 220----------------------------
石壕吏
唐朝
杜甫
暮投石壕村，有吏夜捉人。
老翁逾墙走，老妇出门看。
吏呼一何怒！妇啼一何苦！
听妇前致词：三男邺城戍。
一男附书至，二男新战死。
存者且偷生，死者长已矣。
室中更无人，惟有乳下孙。
孙有母未去，出入无完裙。
老妪力虽衰，请从吏夜归。
急应河阳役，犹得备晨炊。
夜久语声绝，如闻泣幽咽。
天明登前途，独与老翁别。
----------------------------number 221----------------------------
水槛遣心二首之一
唐朝
杜甫
去郭轩楹敞，无村眺望赊。
澄江平少岸，幽树晚多花。
细雨鱼儿出，微风燕子斜。
城中十万户，此地两三家。
----------------------------number 222----------------------------
宿府
唐朝
杜甫
清秋幕府井梧寒，独宿江城蜡炬残。
永夜角声悲自语，中天月色好谁看。
风尘荏苒音书绝，关塞萧条行路难。
已忍伶俜十年事，强移栖息一枝安。
----------------------------number 223----------------------------
天末怀李白
唐朝
杜甫
凉风起天末，君子意如何。
鸿雁几时到，江湖秋水多。
文章憎命达，魑魅喜人过。
应共冤魂语，投诗赠汩罗。
----------------------------number 224----------------------------
庭草
唐朝
杜甫
楚草经寒别，庭春入眼浓。
旧低收叶举，新偃卷芽重。
步履宜轻过，开筵得屡供。
看花随即序，不敢强为容。
----------------------------number 225----------------------------
潼关吏
唐朝
杜甫
士卒何草草，筑城潼关道。
大城铁不如，小城万丈余。
借问潼关吏：修关还备胡。
要我下马行，为我指山隅。
连云列战格，飞鸟不能逾。
胡来但自守，岂复忧西都？
丈人视要处，窄狭容单车。
艰难奋长戟，千古用一夫。
哀哉桃林战，百万化为鱼！
请嘱防关将，慎勿学哥舒！
----------------------------number 226----------------------------
韦讽录事宅观曹将军画马图（国初已来画鞍马）
唐朝
杜甫
国初已来画鞍马，神妙独数江都王。
将军得名三十载，人间又见真乘黄。
曾貌先帝照夜白，龙池十日飞霹雳。
内府殷红马脑盘，婕妤传诏才人索。
盘赐将军拜舞归，轻纨细绮相追飞。
贵戚权门得笔迹，始觉屏障生光辉。
昔日太宗拳毛騧，近时郭家狮子花。
今之新图有二马，复令识者久叹嗟。
此皆骑战一敌万，缟素漠漠开风沙。
其余七匹亦殊绝，迥若寒空动烟雪。
霜蹄蹴踏长楸间，马官厮养森成列。
可怜九马争神骏，顾视清高气深稳。
借问苦心爱者谁，后有韦讽前支遁。
忆昔巡幸新丰宫，翠华拂天来向东。
腾骧磊落三万匹，皆与此图筋骨同。
自从献宝朝河宗，无复射蛟江水中。
君不见金粟堆前松柏里，龙媒去尽鸟呼风。
----------------------------number 227----------------------------
闻官军收河南河北
唐朝
杜甫
剑外忽传收蓟北，初闻涕泪满衣裳。
却看妻子愁何在，漫卷诗书喜欲狂。
白日放歌须纵酒，青春作伴好还乡。
即从巴峡穿巫峡，便下襄阳向洛阳。
----------------------------number 228----------------------------
无家别
唐朝
杜甫
寂寞天宝後，园庐但蒿藜。
我里百馀家，世乱各东西。
存者无消息，死者为尘泥。
贱子因阵败，归来寻旧蹊。
久行见空巷，日瘦气惨凄。
但对狐与狸，竖毛怒我啼。
四邻何所有？一二老寡妻。
宿鸟恋本枝，安辞且穷栖。
方春独荷锄，日暮还灌畦。
县吏知我至，召令习鼓鼙。
虽从本州役，内顾无所携。
近行只一身，远去终转迷。
家乡既荡尽，远近理亦齐。
永痛长病母，五年委沟溪。
生我不得力，终身两酸嘶。
人生无家别，何以为蒸黎？
----------------------------number 229----------------------------
洗兵马
唐朝
杜甫
中兴诸将收山东，捷书夜报清昼同。
河广传闻一苇过，胡危命在破竹中。
只残邺城不日得，独任朔方无限功。
京师皆骑汗血马，回纥喂肉蒲萄宫。
已喜皇威清海岱，常思仙仗过崆峒。
三年笛里关山月，万国兵前草木风。
成王功大心转小，郭相谋深古来少。
司徒清鉴悬明镜，尚书气与秋天杳。
二三豪俊为时出，整顿乾坤济时了。
东走无复忆鲈鱼，南飞觉有安巢鸟。
青春复随冠冕入，紫禁正耐烟花绕。
鹤禁通宵凤辇备，鸡鸣问寝龙楼晓。
攀龙附凤势莫当，天下尽化为侯王。
汝等岂知蒙帝力？时来不得夸身强。
关中既留萧丞相，幕下复用张子房。
张公一生江海客，身长九尺须眉苍。
征起适遇风云会，扶颠始知筹策良。
青袍白马更何有？後汉今周喜再昌。
寸地尺天皆入贡，奇祥异瑞争来送。
不知何国致白环，复道诸山得银瓮。
隐士休歌紫芝曲，词人解撰清河颂。
田家望望惜雨干，布谷处处催春种。
淇上健儿归莫懒，城南思妇愁多梦。
安得壮士挽天河，净洗甲兵长不用！
----------------------------number 230----------------------------
戏为六绝句
唐朝
杜甫
庾信文章老更成，凌云健笔意纵横。
今人嗤点流传赋，不绝前贤畏后生。
杨王卢骆当时体，轻薄为文哂未休。
尔曹身与名俱灭，不废江河万古流。
纵使卢王操翰墨，劣于汉魏近风骚。
龙文虎脊皆君驭，历块过都见尔曹。
才力应难夸数公，凡今谁是出群雄。
或看翡翠兰苕上，未掣鲸鱼碧海中。
不薄今人爱古人，清词丽句必为邻。
窃攀屈宋宜方驾，恐与齐梁作后尘。
未及前贤更勿疑，递相祖述复先谁。
别裁伪体亲风雅，转益多师是汝师。
----------------------------number 231----------------------------
萧八明府实处觅桃栽
唐朝
杜甫
奉乞桃栽一百根，
春前为送浣花村。
河阳县里虽无树，
濯锦江边未满园。
----------------------------number 232----------------------------
将进酒
唐朝
李白
君不见大鹏扬翅上九天，
云霄十万须臾间。
君不见汪洋浪海遥无际，
朝帆远影暮归月。
茫茫大漠走黄沙，
甘凉古道赴天阙。
孤月长空狼崖啸，
狂风潇雨马飞啼。
单刀负背穿尘过，
万里河山锦绣诗。
狼烟起
古长城
将军令
号角鸣
旌旗高扬风怒嚎，
壮士拔剑雪心恨。
誓死沙场保家国，
不废男儿血肉身。
杀声刀鸣嘶乱马，
滚滚人马坠黄尘。
从来青史圣名在，
明月寂冷英雄泪。
华清宫里歌舞升，
忽报北疆烽火急。
帝王怒，
发冲冠，
誓与匈奴共死战，
胡血染尽万仞山！
----------------------------number 233----------------------------
乐仙诗派
唐朝
李白
冥蒙浮世烟
清气水中天
万事皆为乐
无情便是仙
----------------------------number 234----------------------------
登仙
唐朝
李白
远山渺邈芒
心重路彷徨
仙境何时到
岩前黯自伤
----------------------------number 235----------------------------
高三
唐朝
李白
六天锁在校园中
转日行云月夜空
寂寞高三平淡淡
天涯是客太匆匆
我欲乘风东逝去
魂飞千里到天宫
欢歌一曲追明月
浪打潮生驾玉龙
----------------------------number 236----------------------------
白鸠辞
唐朝
李白
铿鸣钟。
考朗鼓。
歌白鸠。
引拂舞。
白鸠之白谁与邻。
霜衣雪襟诚可珍。
含哺七子能平均。
食不噎。
性安驯。
首农政。
鸣阳春。
天子刻玉杖。
镂形赐耆人。
白鹭之白非纯真。
外洁其色心匪仁。
阙五德。
无司晨。
胡为啄我葭下之紫鳞。
鹰鹯雕鹗。
贪而好杀。
凤凰虽大圣。
不愿以为臣。
----------------------------number 237----------------------------
白头吟
唐朝
李白
锦水东北流，
波荡双鸳鸯。
雄巢汉宫树，
雌弄秦草芳。
宁同万死碎绮翼，
不忍云间两分张。
此时阿娇正娇妒，
独坐长门愁日暮。
但愿君恩顾妾深，
岂惜黄金买词赋。
相如作赋得黄金，
丈夫好新多异心。
一朝将聘茂陵女，
文君因赠白头吟。
东流不作西归水，
落花辞条羞故林。
兔丝固无情，
随风任倾倒。
谁使女萝枝，
而来强萦抱。
两草犹一心，
人心不如草。
莫卷龙须席，
从他生网丝。
且留琥珀枕，
或有梦来时。
覆水再收岂满杯，
弃妾已去难重回。
古来得意不相负，
只今惟见青陵台。
----------------------------number 238----------------------------
白云歌送刘十六归山
唐朝
李白
楚山秦山皆白云，
白云处处长随君。
长随君，君入楚山里，
云亦随君渡湘水。
湘水上，女萝衣，
白云堪卧君早归。
----------------------------number 239----------------------------
北风行
唐朝
李白
烛龙栖寒门，光耀犹旦开。
日月照之何不及此？惟有北风号怒天上来。
燕山雪花大如席，片片吹落轩辕台。
幽州思妇十二月，停歌罢笑双蛾摧。
倚门望行人，念君长城苦寒良可哀。
别时提剑救边去，遗此虎文金鞴靫。
中有一双白羽箭，蜘蛛结网生尘埃。
箭空在，人今战死不复回。
不忍见此物，焚之已成灰。
黄河捧土尚可塞，北风雨雪恨难裁。
----------------------------number 240----------------------------
草书歌行
唐朝
李白
少年上人号怀素，草书天下称独步。
墨池飞出北溟鱼，笔锋杀尽中山兔。
八月九月天气凉，酒徒词客满高堂。
笺麻素绢排数厢，宣州石砚墨色光。
吾师醉后倚绳床，须臾扫尽数千张。
飘风骤雨惊飒飒，落花飞雪何茫茫。
起来向壁不停手，一行数字大如斗。
恍恍如闻神鬼惊，时时只见龙蛇走。
左盘右蹙如惊电，状同楚汉相攻战。
湖南七郡凡几家，家家屏障书题遍。
王逸少，张伯英，古来几许浪得名。
张颠老死不足数，我师此义不师古。
古来万事贵天生，何必要公孙大娘浑脱舞。
----------------------------number 241----------------------------
长干行
唐朝
李白
妾发初覆额，折花门前剧。
郎骑竹马来，绕床弄青梅。
同居长干里，两小无嫌猜，
十四为君妇，羞颜未尝开。
低头向暗壁，千唤不一回。
十五始展眉，愿同尘与灰。
常存抱柱信，岂上望夫台。
十六君远行，瞿塘滟滪堆。
五月不可触，猿声天上哀。
门前迟行迹，一一生绿苔。
苔深不能扫，落叶秋风早。
八月蝴蝶黄，双飞西园草。
感此伤妾心，坐愁红颜老。
早晚下三巴，预将书报家。
相迎不道远，直至长风沙。
----------------------------number 242----------------------------
长门怨二首
唐朝
李白
天回北斗挂西楼，金屋无人萤火流。
月光欲到长门殿，别作深宫一段愁。
桂殿长愁不记春，黄金四屋起秋尘。
夜悬明镜青天上，独照长门宫里人。
----------------------------number 243----------------------------
长相思二首
唐朝
李白
长相思，在长安。
络纬秋啼金井阑，微霜凄凄簟色寒。
孤灯不明思欲绝，卷帷望月空长叹。
美人如花隔云端，
上有青冥之长天，下有渌水之波澜。
天长地远魂飞苦，梦魂不到关山难。
长相思，摧心肝。
日色欲尽花含烟，月明如素愁不眠。
赵瑟初停凤凰柱，蜀琴欲奏鸳鸯弦。
此曲有意无人传，愿随春风寄燕然。
忆君迢迢隔青天，
昔日横波目，今为流泪泉。
不信妾肠断，归来看取明镜前。
----------------------------number 244----------------------------
嘲鲁儒
唐朝
李白
鲁叟谈五经，白发死章句。
问以经济策，茫如坠烟雾。
足著远游履，首戴方山巾。
缓步从直道，未行先起尘。
秦家丞相府，不重褒衣人。
君非叔孙通，与我本殊伦。
时事且未达，归耕汶水滨。
----------------------------number 245----------------------------
春思
唐朝
李白
燕草如碧丝，秦桑低绿枝。
当君怀归日，是妾断肠时。
春风不相识，何事入罗帏。
----------------------------number 246----------------------------
春夜洛城闻笛
唐朝
李白
谁家玉笛暗飞声？
散入春风满洛城。
此夜曲中闻折柳，
何人不起故园情！
----------------------------number 247----------------------------
从军行
唐朝
李白
百战沙场碎铁衣，
城南已合数重围。
突营射杀呼延将，
独领残兵千骑归。
----------------------------number 248----------------------------
从军行（从军玉门道）
唐朝
李白
从军玉门道，逐虏金微山。
笛奏梅花曲，刀开明月环。
鼓声鸣海上，兵气拥云间。
愿斩单于首，长驱静铁关。
----------------------------number 249----------------------------
答王十二寒夜独酌有怀
唐朝
李白
昨夜吴中雪，子猷佳兴发。
万里浮云卷碧山，青天中道流孤月。
孤月沧浪河汉清，北斗错落长庚明。
怀余对酒夜霜白，玉床金井冰峥嵘。
人生飘忽百年内，且须酣畅万古情。
君不能狸膏金距学斗鸡，坐令鼻息吹虹霓。
君不能学哥舒，横行青海夜带刀，西屠石堡取紫袍。
吟诗作赋北窗里，万言不值一杯水。
世人闻此皆掉头，有如东风射马耳。
鱼目亦笑我，谓与明月同。
骅骝拳跼不能食，蹇驴得志鸣春风。
折杨黄华合流俗，晋君听琴枉清角。
巴人谁肯和阳春，楚地犹来贱奇璞。
黄金散尽交不成，白首为儒身被轻。
一谈一笑失颜色，苍蝇贝锦喧谤声。
曾参岂是杀人者？谗言三及慈母惊。
与君论心握君手，荣辱于余亦何有？
孔圣犹闻伤凤麟，董龙更是何鸡狗！
一生傲岸苦不谐，恩疏媒劳志多乖。
严陵高揖汉天子，何必长剑拄颐事玉阶。
达亦不足贵，究亦不足悲。
韩信羞将绛灌比，祢衡耻逐屠沽儿。
君不见李北海，英风豪气今何在！
君不见裴尚书，土坟三尺蒿棘居！
少年早欲五湖去，见此弥将钟鼎疏。　　
----------------------------number 250----------------------------
大堤曲
唐朝
李白
汉水临襄阳，花开大堤暖。
佳期大堤下，泪向南云满。
春风复无情，吹我梦魂散。
不见眼中人，天长音信断。
----------------------------number 251----------------------------
当涂赵炎少府粉图山水歌
唐朝
李白
峨眉高出西极天，罗浮直与南溟连。
名公绎思挥彩笔，驱山走海置眼前。
满堂空翠如可扫，赤城霞气苍梧烟。
洞庭潇湘意渺绵，三江七泽情洄沿。
惊涛汹涌向何处，孤舟一去迷归年。
征帆不动亦不旋，飘如随风落天边。
心摇目断兴难尽，几时可到三山巅？
西峰峥嵘喷流泉，横石蹙水波潺湲。
东崖合沓蔽轻雾，深林杂树空芊绵。
此中冥昧失昼夜，隐几寂听无鸣蝉。
长松之下列羽客，对坐不语南昌仙。
南昌仙人赵夫子，妙年历落青云士。
讼庭无事罗众宾，杳然如在丹青里。
五色粉图安足珍？真仙可以全吾身。
若待功成拂衣去，武陵桃花笑杀人。
----------------------------number 252----------------------------
登高丘而望远
唐朝
李白
登高丘，望远海。
六鳌骨已霜，
三山流安在。
扶桑半摧折，
白日沉光彩。
银台金阙如梦中，
秦皇汉武空相待。
精卫费木石，
鼋鼍无所凭。
君不见骊山茂陵尽灰灭，
牧羊之子来攀登。
盗贼劫宝玉，
精灵竟何能。
穷兵黩武今如此，
鼎湖飞龙安可乘。
----------------------------number 253----------------------------
登太白峰
唐朝
李白
西上太白峰，夕阳穷登攀。
太白与我语，为我开天关。
愿乘泠风去，直出浮云间。
举手可近月，前行若无山。
一别武功去，何时复更还。
----------------------------number 254----------------------------
丁都护歌
唐朝
李白
云阳上征去，两岸饶商贾。
吴牛喘月时，拖船一何苦。
水浊不可饮，壶浆半成土。
一唱都护歌，心摧泪如雨。
万人凿盘石，无由达江浒。
君看石芒砀，掩泪悲千古。
----------------------------number 255----------------------------
东鲁门泛舟二首（其一）
唐朝
李白
日落沙明天倒开，
波摇石动水萦回。
轻舟泛月寻溪转，
疑是山阴雪后来。
----------------------------number 256----------------------------
独漉篇
唐朝
李白
独漉水中泥，水浊不见月。
不见月尚可，水深行人没。
越鸟从南来，胡鹰亦北渡。
我欲弯弓向天射，惜其中道失归路。
落叶别树，飘零随风。
客无所托，悲与此同。
罗帏舒卷，似有人开。
明月直入，无心可猜。
雄剑挂壁，时时龙鸣。
不断犀象，绣涩苔生。
国耻未雪，何由成名。
神鹰梦泽，不顾鸱鸢。
为君一击，鹏搏九天。
----------------------------number 257----------------------------
渡荆门送别
唐朝
李白
渡远荆门外，来从楚国游。
山随平野尽，江入大荒流。
月下飞天镜，云生结海楼。
仍怜故乡水，万里送行舟。
----------------------------number 258----------------------------
短歌行
唐朝
李白
白日何短短！百年苦易满。
苍穹浩茫茫，万劫太极长。
麻姑垂两鬓，一半已成霜。
天公见玉女，大笑亿千场。
吾欲揽六龙，回车挂扶桑。
北斗酌美酒，劝龙各一觞。
富贵非所愿，为人驻流光。
----------------------------number 259----------------------------
对酒忆贺监
唐朝
李白
太子宾客贺公，于长安紫极宫一见余，呼余为谪仙人，因解金龟换酒为乐。没后对酒，怅然有怀，而作是诗。
其一
四明有狂客，风流贺季真。
长安一相见，呼余谪仙人。
昔好杯中物，今为松下尘。
金龟换酒处，却忆泪沾巾。
其二
狂客归四明，山阴道士迎。
敕赐镜湖水，为君台沼荣。
人亡余故宅，空有荷花生。
念此杳如梦，凄然伤我情。
----------------------------number 260----------------------------
访戴天山道士不遇
唐朝
李白
犬吠水声中，桃花带露浓。
树深时见鹿，溪午不闻钟。
野竹分青霭，飞泉挂碧峰。
无人知所去，愁倚两三松。
----------------------------number 261----------------------------
宫中行乐词八其三
唐朝
李白
卢橘为秦树，蒲桃出汉宫。
烟花宜落日，丝管醉春风。
笛奏龙鸣水，箫吟凤下空。
君王多乐事，还与万方同。
----------------------------number 262----------------------------
宫中行乐词八首其一
唐朝
李白
小小生金屋，盈盈在紫微。
山花插宝髻，石竹绣罗衣。
每出深宫里，常随步辇归。
只愁歌舞散，化作彩云飞。
----------------------------number 263----------------------------
估客行
唐朝
李白
海客乘天风，将船远行役。
譬如云中鸟，一去无踪迹。
----------------------------number 264----------------------------
古风（丑女来效颦）
唐朝
李白
丑女来效颦，还家惊四邻。
寿陵失本步，笑杀邯郸人。
一曲斐然子，雕虫丧天真。
棘刺造沐猴，三年费精神。
功成无所用，楚楚且华身。
大雅思文王，颂声久崩沦。
安得郢中质，一挥成斧斤。
----------------------------number 265----------------------------
古风（大车扬飞尘）
唐朝
李白
大车扬飞尘，亭午暗阡陌。
中贵多黄金，连云开甲宅。
路逢斗鸡者，冠盖何辉赫。
鼻息干虹霓，行人皆怵惕。
世无洗耳翁，谁知尧与跖！
----------------------------number 266----------------------------
古风（大雅久不作）
唐朝
李白
大雅久不作，吾衰竟谁陈？
王风委蔓草，战国多荆榛。
龙虎相啖食，兵戈逮狂秦。
正声何微茫，哀怨起骚人。
扬马激颓波，开流荡无垠。
废兴虽万变，宪章亦已沦。
自从建安来，绮丽不足珍。
圣代复元古，垂衣贵清真。
群才属休明，乘运共跃鳞。
文质相炳焕，众星罗秋旻。
我志在删述，垂辉映千春。
希圣如有立，绝笔于获麟。
----------------------------number 267----------------------------
古风（代马不思越）
唐朝
李白
代马不思越，越禽不恋燕。
惰性有所习，土风固其然。
昔别雁门关，今戍龙庭前。
惊沙乱海日，飞雪迷胡天。
虮虱生虎鶡，心魂逐旌旃。
苦战功不赏，忠诚难可宣。
谁怜李飞将，白首没三边。
----------------------------number 268----------------------------
古风（登高望四海）
唐朝
李白
登高望四海，天地何漫漫。
霜被群物秋，风飘大荒寒。
荣华东流水，万事皆波澜。
白日掩徂辉，浮云无定端。
梧桐巢燕雀，枳棘栖鸳鸾。
且复归去来，剑歌行路难。
----------------------------number 269----------------------------
古风（胡关铙风沙）
唐朝
李白
胡关铙风沙，萧索竟终古。
木落秋草黄，登高望戎虏。
荒城空大漠，边邑无遗堵。
白骨横千霜，嵯峨蔽榛莽。
借问谁陵虐？天骄毒威武。
赫怒我圣皇，劳师事鼙鼓。
阳和变杀气，发卒骚中土。
三十六万人，哀哀泪如雨。
且悲就行役，安得营农圃？
不见征戍儿，岂知关山苦？
李牧今不在，边人饲豺虎。
----------------------------number 270----------------------------
古风（美人出南国）
唐朝
李白
美人出南国，灼灼芙蓉姿。
皓齿终不发，芳心空自持。
由来紫宫女，共妒青蛾眉。
归去潇湘沚，沉吟何足悲。
----------------------------number 271----------------------------
古风（齐有倜傥生）
唐朝
李白
齐有倜傥生，鲁连特高妙。
明月出海底，一朝开光曜。
却秦振英声，后世仰末照。
意轻千金赠，顾向平原笑。
吾亦澹荡人，拂衣可同调。
----------------------------number 272----------------------------
古风（秦皇扫六合）
唐朝
李白
秦皇扫六合，虎视何雄哉！
挥剑决浮云，诸侯尽西来。
雄图发英断，大略驾群才。
收兵铸金人，函谷正东开。
铭功会稽岭，骋望琅琊台。
刑徒七十万，起土骊山隈。
尚采不死药，茫然使心哀：
连弩射海鱼，长鲸正崔嵬。
额鼻象五岳，扬波喷云雷。
鬈鬣蔽青天，何由睹蓬莱？
徐市载秦女，楼船几时回？
但见三泉下，金棺葬寒灰。
----------------------------number 273----------------------------
古风（松柏本孤直）
唐朝
李白
松柏本孤直，难为桃李颜。
昭昭严子陵，垂钓沧波间。
身将客星隐，心与浮云闲。
长揖万乘君，还归富春山。
清风洒六合，邈然不可攀。
使我长叹息，冥栖岩石间。
----------------------------number 274----------------------------
古风（桃花开东园）
唐朝
李白
桃花开东园，含笑夸白日。
偶蒙东风荣，生此艳阳质。
岂无佳人色，但恐花不实。
宛转龙火飞，零落早相失。
讵知南山松，独立自萧瑟？
此诗一作：
芙蓉娇绿波，桃李夸白日。
偶蒙春风荣，生此艳阳质。
岂无佳人色，但恐花不实。
宛转龙火飞，零落互相失。
讵知凌寒松，千载长守一。
----------------------------number 275----------------------------
古风（天津三月时）
唐朝
李白
天津三月时，千门桃与李。
朝为断肠花，暮逐东流水。
前水复后水，古今相续流。
新人非旧人，年年桥上游。
鸡鸣海色动，谒帝罗公侯。
月落西上阳，余辉半城楼。
衣冠照云日，朝下散皇州。
鞍马如飞龙，黄金络马头。
行人皆辟易，志气横嵩丘。
入门上高堂，列鼎错珍羞。
香风引赵舞，清管随齐讴。
七十紫鸳鸯，双双戏庭幽。
行乐争昼夜，自言度千秋。
功成身不退，自古多愆尤。
黄犬空叹息，绿珠成衅仇。
何如鸱夷子，散发弄扁舟？
----------------------------number 276----------------------------
古风（西上莲花山）
唐朝
李白
西上莲花山，迢迢见明星。
素手把芙蓉，虚步蹑太清。
霓裳曳广带，飘拂升天行。
邀我登云台，高揖卫叔卿。
恍恍与之去，驾鸿凌紫冥。
俯视洛阳川，茫茫走胡兵。
流血涂野草，豺狼尽冠缨。
----------------------------number 277----------------------------
古风（咸阳二三月）
唐朝
李白
咸阳二三月，宫柳黄金枝。
绿帻谁家子？卖珠轻薄儿。
日暮醉酒归，白马骄且驰。
意气人所仰，冶游方及时。
子云不晓事，晚献长杨辞。
赋达身已老，草玄鬓若丝。
投阁良可叹，但为此辈嗤。
----------------------------number 278----------------------------
古风（燕昭延郭隗）
唐朝
李白
燕昭延郭隗，遂筑黄金台。
剧辛方赵至，邹衍复齐来。
奈何青云士，弃我如尘埃。
珠玉买歌笑，糟糖养贤才。
方知黄鹤举，千里独徘徊。
----------------------------number 279----------------------------
古风（一百四十年）
唐朝
李白
一百四十年，国容何赫然。
隐隐五凤楼，峨峨横三川。
王侯象星月，宾客如云烟。
斗鸡金宫里，蹴鞠瑶台边。
举动摇白日，指挥回青天。
当涂何翕忽，失路长弃捐。
独有扬执戟，闭关草太玄。
----------------------------number 280----------------------------
古风（倚剑登高台）
唐朝
李白
倚剑登高台，悠悠送春目。
苍榛蔽层丘，琼草隐深谷。
凤鸟鸣西海，欲集无珍木。
鸴斯得所居，蒿下盈万族。
晋风日已颓，穷途方恸哭。
----------------------------number 281----------------------------
古风
羽檄如流星
唐朝
李白
羽檄如流星，虎符合专城。
喧呼救边急，群鸟皆夜鸣。
白日曜紫微，三公运权衡。
天地皆得一，澹然四海清。
借问此何为？答言楚征兵。
渡泸及五月，将赴云南征。
怯卒非战士，炎方难远行。
长号别严亲，日月惨光晶。
泣尽继以血，心摧两无声。
困兽当猛虎，穷鱼饵奔鲸。
千去不一回，投躯岂全生！
如何舞干戚，一使有苗平！
----------------------------number 282----------------------------
古风（战国何纷纷）
唐朝
李白
战国何纷纷，兵戈乱浮云。
赵倚两虎斗，晋为六卿分。
奸臣欲窃位，树党自相群。
果然田成子，一旦杀齐君。
----------------------------number 283----------------------------
古风
郑客西入关
唐朝
李白
郑客西入关，行行未能已，
白马华山君，相逢平原里，
璧遗镐池君，明年祖龙死。
秦人相谓曰：吾属可去矣！
一往桃花源，千春隔流水。
----------------------------number 284----------------------------
关山月
唐朝
李白
明月出天山，苍茫云海间。
长风几万里，吹度玉门关。
汉下白登道，胡窥青海湾。
由来征战地，不见有人还。
戍客望边邑，思归多苦颜。
高楼当此夜，叹息未应闲。
----------------------------number 285----------------------------
广陵赠别
唐朝
李白
玉瓶沽美酒，数里送君还。
系马垂杨下，衔杯大道间。
天边看绿水，海上见青山。
兴罢各分袂，何须醉别颜。
----------------------------number 286----------------------------
桂殿秋（河汉女）
唐朝
李白
河汉女，玉炼颜，
云軿往往在人间。
九霄有路去无迹，
袅袅香风生珮环。
----------------------------number 287----------------------------
桂殿秋（仙女下）
唐朝
李白
仙女下，董双成，
汉殿夜凉吹玉笙。
曲终却从仙宫去，
万户千门惟月明。
----------------------------number 288----------------------------
翰林读书言怀呈集贤诸学士
唐朝
李白
晨趋紫禁中，夕待金门诏。
观书散遗帙，探古穷至妙。
片言苟会心，掩卷忽而笑。
青蝇易相点，白雪难同调。
本是疏散人，屡贻褊促诮。
云天属清朗，林壑忆游眺。
或时清风来，闲倚栏下啸。
严光桐庐溪，谢客临海峤。
功成谢人间，从此一投钓。
----------------------------number 289----------------------------
横江词六首
唐朝
李白
其一
人道横江好，侬道横江恶。
一风三日吹倒山，白浪高于瓦官阁。
其二
海潮南去过浔阳，牛渚由来险马当。
横江欲渡风波恶，一水牵愁万里长。
其三
横江西望阻西秦，汉水东连扬子津。
白浪如山那可渡，狂风愁杀峭帆人。
其四
海神来过恶风回，
浪打天门石壁开。
浙江八月何如此？
涛似连山喷雪来。
其五
横江馆前津吏迎，向余东指海云生。
郎今欲渡缘何事，如此风波不可行。
其六
月晕天风雾不开，
海鲸东蹙百川回。
惊波一起三山动，公无渡河归去来。
----------------------------number 290----------------------------
胡无人
唐朝
李白
严风吹霜海草凋，筋干精坚胡马骄。
汉家战士三十万，将军兼领霍嫖姚。
流星白羽腰间插，剑花秋莲光出匣。
天兵照雪下玉关，虏箭如沙射金甲。
云龙风虎尽交回，太白入月敌可摧。
敌可摧，旄头灭，履胡之肠涉胡血。
悬胡青天上，埋胡紫塞旁。
胡无人，汉道昌。
----------------------------number 291----------------------------
寄东鲁二稚子
唐朝
李白
吴地桑叶绿，吴蚕已三眠。
我家寄东鲁，谁种龟阴田？
春事已不及，江行复茫然。
南风吹归心，飞堕酒楼前。
楼东一株桃，枝叶拂青烟。
此树我所种，别来向三年。
桃今与楼齐，我行尚未旋。
娇女字平阳，折花倚桃边。
折花不见我，泪下如流泉。
小儿名伯禽，与姊亦齐肩。
双行桃树下，抚背复谁怜？
念此失次第，肝肠日忧煎。
裂素写远意，因之汶阳川。
----------------------------number 292----------------------------
江上吟
唐朝
李白
木兰之枻沙棠舟，玉箫金管坐两头；
美酒樽中置千斛，载妓随波任去留。
仙人有待乘黄鹤，海客无心随白鸥。
屈平辞赋悬日月，楚王台榭空山丘。
兴酣落笔摇五岳，诗成啸傲凌沧州；
功名富贵若常在，汉水亦应西北流。
----------------------------number 293----------------------------
江夏赠韦南陵冰
唐朝
李白
胡骄马惊沙尘起，胡雏饮马天津水。
君为张掖近酒泉，我窜三巴九千里。
天地再新法令宽，夜郎迁客带霜寒。
西忆故人不可见，东风吹梦到长安。
宁期此地忽相遇，惊喜茫如堕烟雾。
玉箫金管喧四筵，苦心不得申长句。
昨日绣衣倾绿樽，病如桃李竟何言。
昔骑天子大宛马，今乘款段诸侯门。
赖遇南平豁方寸，复兼夫子持清论。
有似山开万里云，四望青天解人闷。
人闷还心闷，苦辛长苦辛。
愁来饮酒二千石，寒灰重暖生阳春。
山公醉后能骑马，别是风流贤主人。
头陀云月多僧气，山水何曾称人意。
不然鸣笳按鼓戏沧流，呼取江南女儿歌棹讴。
我且为君捶碎黄鹤楼，君亦为吾倒却鹦鹉洲。
赤壁争雄如梦里，且须歌舞宽离忧。
----------------------------number 294----------------------------
结客少年场行
唐朝
李白
紫燕黄金瞳，啾啾摇绿鬃。
平明相驰逐，结客洛门东。
少年学剑术，凌轹白猿公。
珠袍曳锦带，匕首插吴鸿。
由来万夫勇，挟此生雄风。
托交从剧孟，买醉入新丰。
笑尽一杯酒，杀人都市中。
羞道易水寒，徒令日贯虹。
燕丹事不立，虚没秦帝宫。
武阳死灰人，安可与成功。
----------------------------number 295----------------------------
七言古诗
结袜子
唐朝
李白
燕南壮士吴门豪，
筑中置铅鱼隐刀。
感君恩重许君命，
泰山一掷轻鸿毛。
----------------------------number 296----------------------------
金陵城西楼月下吟
唐朝
李白
金陵夜寂凉风发，独上高楼望吴越。
白云映水摇空城，白露垂珠滴秋月。
月下沉吟久不归，古来相接眼中稀。
解道澄江浄如练，令人长忆谢玄晖。
----------------------------number 297----------------------------
金乡送韦八之西京
唐朝
李白
客从长安来，还归长安去。
狂风吹我心，西挂咸阳树。
此情不可道，此别何时遇？
望望不见君，连山起烟雾。
----------------------------number 298----------------------------
经乱离后天恩流夜郎忆旧游书怀赠江夏韦太守良宰
唐朝
李白
经乱离后天恩流夜郎，忆旧游，书怀赠江夏韦太守良宰
天上白玉京，十二楼五城。
仙人抚我顶，结发受长生。
误逐世间乐，颇穷理乱情。
九十六圣君，浮云挂空名。
天地赌一掷，未能忘战争。
试涉霸王略，将期轩冕荣。
时命乃大谬，弃之海上行。
学剑翻自哂，为文竟何成。
剑非万人敌，文窃四海声。
儿戏不足道，五噫出西京。
临当欲去时，慷慨泪沾缨。
叹君倜傥才，标举冠群英。
开筵引祖帐，慰此远徂征。
鞍马若浮云，送余骠骑亭。
歌钟不尽意，白日落昆明。
十月到幽州，戈鋋若罗星。
君王弃北海，扫地借长鲸。
呼吸走百川，燕然可摧倾。
心知不得语，却欲栖蓬瀛。
弯弧惧天狼，挟矢不敢张。
揽涕黄金台，呼天哭昭王。
无人贵骏骨，騄耳空腾骧。
乐毅倘再生，于今亦奔亡。
蹉跎不得意，驱马过贵乡。
逢君听弦歌，肃穆坐华堂。
百里独太古，陶然卧羲皇。
征乐昌乐馆，开筵列壶觞。
贤豪间青娥，对烛俨成行。
醉舞纷绮席，清歌绕飞梁。
欢娱未终朝，秩满归咸阳。
祖道拥万人，供帐遥相望。
一别隔千里，荣枯异炎凉。
炎凉几度改，九土中横溃。
汉甲连胡兵，沙尘暗云海。
草木摇杀气，星辰无光彩。
白骨成丘山，苍生竟何罪。
函关壮帝居，国命悬哥舒。
长戟三十万，开门纳凶渠。
公卿如犬羊，忠谠醢与菹。
二圣出游豫，两京遂丘墟。
帝子许专征，秉旄控强楚。
节制非桓文，军师拥熊虎。
人心失去就，贼势腾风雨。
惟君固房陵，诚节冠终古。
仆卧香炉顶，餐霞漱瑶泉。
门开九江转，枕下五湖连。
半夜水军来，浔阳满旌旃。
空名适自误，迫胁上楼船。
徒赐五百金，弃之若浮烟。
辞官不受赏，翻谪夜郎天。
夜郎万里道，西上令人老。
扫荡六合清，仍为负霜草。
日月无偏照，何由诉苍昊。
良牧称神明，深仁恤交道。
一忝青云客，三登黄鹤楼。
顾惭祢处士，虚对鹦鹉洲。
樊山霸气尽，寥落天地秋。
江带峨眉雪，川横三峡流。
万舸此中来，连帆过扬州。
送此万里目，旷然散我愁。
纱窗倚天开，水树绿如发。
窥日畏衔山，促酒喜得月。
吴娃与越艳，窈窕夸铅红。
呼来上云梯，含笑出帘栊。
对客小垂手，罗衣舞春风。
宾跪请休息，主人情未极。
览君荆山作，江鲍堪动色。
清水出芙蓉，天然去雕饰。
逸兴横素襟，无时不招寻。
朱门拥虎士，列戟何森森。
剪凿竹石开，萦流涨清深。
登台坐水阁，吐论多英音。
片辞贵白璧，一诺轻黄金。
谓我不愧君，青鸟明丹心。
五色云间鹊，飞鸣天上来。
传闻赦书至，却放夜郎回。
暖气变寒谷，炎烟生死灰。
君登凤池去，忽弃贾生才。
桀犬尚吠尧，匈奴笑千秋。
中夜四五叹，常为大国忧。
旌旆夹两山，黄河当中流。
连鸡不得进，饮马空夷犹。
安得羿善射，一箭落旄头。
----------------------------number 299----------------------------
（五言古诗）经下邳圯桥怀张子房
唐朝
李白
子房未虎啸，破产不为家。
沧海得壮士，椎秦博浪沙。
报韩虽不成，天地皆振动。
潜匿游下邳，岂曰非智勇？
我来圯桥上，怀古钦英风。
唯见碧流水，曾无黄石公。
叹息此人去，萧条徐泗空
----------------------------number 300----------------------------
荆州歌（缲丝忆君头绪多）
唐朝
李白
白帝城边足风波，
瞿塘五月谁敢过？
荆州麦熟茧成蛾，
缲丝忆君头绪多，
拨谷飞鸣奈妾何！
----------------------------number 301----------------------------
静夜思
床前明月光
唐朝
李白
床前明月光，
疑是地上霜。
举头望明月，
低头思故乡。
----------------------------number 302----------------------------
久别离
唐朝
李白
别来几春未还家，玉窗五见樱桃花。
况有锦字书，开缄使人嗟。
至此肠断彼心绝，云鬟绿鬓罢梳结，愁如回飚乱白雪。
去年寄书报阳台，今年寄书重相摧。
东风兮东风，为我吹行云使西来。
待来竟不来，落花寂寂委青苔。
----------------------------number 303----------------------------
鞠歌行（玉不自言如桃李）
唐朝
李白
鞠歌行【其一】
玉不自言如桃李，鱼目笑之卞和耻。
楚国青蝇何太多，
连城白璧遭谗毁。
荆山长号泣血人，忠臣死为刖足鬼。
听曲知甯戚，夷吾因小妻。
秦穆五羊皮，买死百里奚。
洗拂青云上，当时贱如泥。
朝歌鼓刀叟，虎变磻溪中。
一举钓六合，遂荒营丘东。
平生渭水曲，谁识此老翁。
奈何今之人，双目送飞鸿。
鞠歌行
【其二】
丽莫似汉宫妃⑴，谦莫似黄家女⑵。
黄女持谦齿发高，汉妃恃丽天庭去。
人生容德不自保，圣人安用推天道。
君不见蔡泽嵌枯诡怪之形状，大言直取秦丞相。
又不见田千秋才智不出人，一朝富贵如有神。
二侯行事在方册，泣麟老人终困厄。
夜光抱恨良叹悲，日月逝矣吾何之？
----------------------------number 304----------------------------
惧谗（双花竞春芳）
唐朝
李白
二桃杀三士，讵假剑如霜。
众女妒蛾眉，双花竞春芳。
魏姝信郑袖，掩袂对怀王。
一惑巧言子，朱颜成死伤。
行将泣团扇，戚戚愁人肠。
----------------------------number 305----------------------------
客中行（不知何处是他乡）
唐朝
李白
兰陵美酒郁金香，玉碗盛来琥珀光。
但使主人能醉客，不知何处是他乡。
----------------------------number 306----------------------------
客中作
唐朝
李白
兰陵美酒郁金香，
玉碗盛来琥珀光。
但使主人能醉客，
不知何处是他乡。
----------------------------number 307----------------------------
箜篌谣
唐朝
李白
攀天莫登龙，走山莫骑虎。
贵贱结交心不移，唯有严陵及光武。
周公称大圣，管蔡宁相容。
汉谣一斗粟，不与淮南舂。
兄弟尚路人，吾心安所从。
他人方寸间，山海几千重。
轻言托朋友，对面九疑峰。
多花必早落，桃李不如松。
管鲍久已死，何人继其踪。
----------------------------number 308----------------------------
哭晁卿衡
唐朝
李白
日本晁卿辞帝都，
征帆一片绕蓬壶。
明月不归沉碧海，
白云愁色满苍梧。
----------------------------number 309----------------------------
哭宣城善酿纪叟
唐朝
李白
纪叟黄泉里，换应酿老春。
夜台无晓日，沽酒与何人？
----------------------------number 310----------------------------
劳劳亭
唐朝
李白
天下伤心处，
劳劳送客亭。
春风知别苦，
不遣柳条青。
----------------------------number 311----------------------------
连理枝
唐朝
李白
雪盖宫楼闭，
罗幕昏金翠。
斗压阑干，
香心淡薄，
梅梢轻倚。
喷宝猊香烬麝烟浓，
馥红绡翠被。
浅画云垂帔，
点滴昭阳泪。
咫尺宸居，
君恩断绝，
似远千里。
望水晶帘外竹枝寒，
守羊车未至。
----------------------------number 312----------------------------
梁甫吟
唐朝
李白
长啸梁甫吟，何时见阳春？
君不见朝歌屠叟辞棘津，八十西来钓渭滨！
宁羞白发照清水？逢时壮气思经纶。
广张三千六百钓，风期暗与文王亲。
大贤虎变愚不测，当年颇似寻常人。
君不见高阳酒徒起草中，长揖山东隆准公！
入门不拜骋雄辩，两女辍洗来趋风。
东下齐城七十二，指挥楚汉如旋蓬。
狂客落魄尚如此，何况壮士当群雄！
我欲攀龙见明主，雷公砰訇震天鼓，帝旁投壶多玉女。
三时大笑开电光，倏烁晦冥起风雨。
阊阖九门不可通，以额扣关阍者怒。
白日不照吾精诚，杞国无事忧天倾。
猰
磨牙竞人肉，驺虞不折生草茎。
手接飞猱搏雕虎，侧足焦原未言苦。
智者可卷愚者豪，世人见我轻鸿毛。
力排南山三壮士，齐相杀之费二桃。
吴楚弄兵无剧孟，亚夫咍尔为徒劳。
梁甫吟，声正悲。
张公两龙剑，神物合有时。
风云感会起屠钓，大人屼当安之。　　
----------------------------number 313----------------------------
梁园吟
我浮黄河去京阙
唐朝
李白
我浮黄河去京阙，挂席欲进波连山。
天长水阔厌远涉，访古始及平台间。
平台为客忧思多，对酒遂作梁园歌。
却忆蓬池阮公咏，因吟渌水扬洪波。
洪波浩荡迷旧国，路远西归安可得！
人生达命岂暇愁，且饮美酒登高楼。
平头奴子摇大扇，五月不热疑清秋。
玉盘杨梅为君设，吴盐如花皎白雪。
持盐把酒但饮之，莫学夷齐事高洁。
昔人豪贵信陵君，今人耕种信陵坟。
荒城虚照碧山月，古木尽入苍梧云。
梁王宫阙今安在？枚马先归不相待。
舞影歌声散渌池，空馀汴水东流海。
沈吟此事泪满衣，黄金买醉未能归。
连呼五白行六博，分曹赌酒酣驰晖。
歌且谣，意方远，
东山高卧时起来，欲济苍生未应晚。
----------------------------number 314----------------------------
临江王节士歌
唐朝
李白
洞庭白波木叶稀，
燕鸿始入吴云飞。
吴云寒，
燕鸿苦。
风号沙宿潇湘浦，
节士悲秋泪如雨。
白日当天心，
照之可以事明主。
壮士愤，
雄风生。
安得倚天剑，
跨海斩长鲸！
----------------------------number 315----------------------------
临路歌
大鹏飞兮振八裔
唐朝
李白
大鹏飞兮振八裔，中天摧兮力不济。
馀风激兮万世，游扶桑兮挂石袂。
后人得之传此，仲尼亡兮谁为出涕？
----------------------------number 316----------------------------
留别王司马嵩
唐朝
李白
鲁连卖谈笑，岂是顾千金？
陶朱虽相越，本有五湖心。
余亦南阳子，时为梁甫吟。
苍山容偃蹇，白日惜颓侵。
愿一佐明主，功成还旧林。
西来何所为？孤剑托知音。
鸟爱碧山远，鱼游沧海深。
呼鹰过上蔡，卖畚向嵩岑。
他日闲相访，丘中有素琴。
----------------------------number 317----------------------------
庐山谣寄卢侍御虚舟
唐朝
李白
我本楚狂人，凤歌笑孔丘。
手持绿玉杖，朝别黄鹤楼。
五岳寻仙不辞远，一生好入名山游。
庐山秀出南斗傍，屏风九叠云锦张，
影落明湖青黛光。
金阙前开二峰长，银河倒挂三石梁。
香炉瀑布遥相望，回崖沓嶂凌苍苍。
翠影红霞映朝日，鸟飞不到吴天长。
登高壮观天地间，大江茫茫去不还。
黄云万里动风色，白波九道流雪山。
好为庐山谣，兴因庐山发。
闲窥石镜清我心，谢公行处苍苔没。
早服还丹无世情，琴心三叠道初成。
遥见仙人彩云里，手把芙蓉朝玉京。
先期汗漫九垓上，愿接卢敖游太清。
----------------------------number 318----------------------------
鲁郡东石门送杜二甫
唐朝
李白
醉别复几日，登临遍池台。
何时石门路，重有金樽开？
秋波落泗水，海色明徂徕。
飞蓬各自远，且尽手中杯！
----------------------------number 319----------------------------
渌水曲
唐朝
李白
渌水明秋日，南湖采白蘋。
荷花娇欲语，愁杀荡舟人。
----------------------------number 320----------------------------
洛阳陌
唐朝
李白
白玉谁家郎，回车渡天津。
看花东陌上，惊动洛阳人。
----------------------------number 321----------------------------
梦游天姥吟留别
唐朝
李白
海客谈瀛洲，烟波微茫信难求；
越人语天姥，云霞明灭或可睹。
天姥连天向天横，势拔五岳掩赤城。
天台四万八千丈，对此欲倒东南倾。
我欲因之梦吴越，一夜飞渡镜湖月。
湖月照我影，送我至剡溪。
谢公宿处今尚在，渌水荡漾清猿啼。
脚著谢公屐，身登青云梯。
半壁见海日，空中闻天鸡。
千岩万壑路不定，迷花倚石忽已暝。
熊咆龙吟殷岩泉，慄深林兮惊层巅。
云青青兮欲雨，水澹澹兮生烟。
列缺霹雳，丘峦崩摧。
洞天石扉，訇然中开。
青冥浩荡不见底，日月照耀金银台。
霓为衣兮风为马，云之君兮纷纷而来下。
虎鼓瑟兮鸾回车，仙之人兮列如麻。
忽魂悸以魄动，恍惊起而长嗟。
惟觉时之枕席，失向来之烟霞。
世间行乐亦如此，古来万事东流水。
别君去兮何时还？
且放白鹿青崖间，须行即骑访名山。
安能摧眉折腰事权贵，使我不得开心颜。
----------------------------number 322----------------------------
沐浴子
唐朝
李白
沐芳莫弹冠，浴兰莫振衣。
处世忌太洁，至人贵藏暉。
沧浪有钓叟，吾与尔同归。
----------------------------number 323----------------------------
南陵别儿童入京
唐朝
李白
白酒新熟山中归，黄鸡啄黍秋正肥。
呼童烹鸡酌白酒，儿女嬉笑牵人衣。
高歌取醉欲自慰，起舞落日争光辉。
游说万乘苦不早，著鞭跨马涉远道。
会稽愚妇轻买臣，余亦辞家西入秦。
仰天大笑出门去，我辈岂是蓬蒿人。
----------------------------number 324----------------------------
拟古
唐朝
李白
生者为过客，死者为归人。
天地一逆旅，同悲万古尘。
月兔空捣药，扶桑已成薪。
白骨寂无言，青松岂知春。
前後更叹息，浮荣安足珍。
----------------------------number 325----------------------------
鸟夜啼
唐朝
李白
黄云城边乌欲栖。
归飞哑哑枝上啼。
机中织锦秦川女。
碧纱如烟隔窗语。
停梭怅然忆远人。
独宿孤房泪如雨。
----------------------------number 326----------------------------
陪侍郎叔游洞庭醉后三首（其三）
唐朝
李白
刬却君山好，平铺湘水流。
巴陵无限酒，醉杀洞庭秋。
----------------------------number 327----------------------------
陪族叔刑部侍郎晔及中书贾舍人至游洞庭五首（其二）
唐朝
李白
南湖秋水夜无烟，
耐可乘流直上天？
且就洞庭赊月色，
将船买酒白云边。
----------------------------number 328----------------------------
菩萨蛮（举头忽见衡阳雁）
唐朝
李白
举头忽见衡阳雁，
千声万字情何限。
叵耐薄情夫，
一行书也无。
泣归香阁恨，
和泪淹红粉。
待雁却回时，
也无书寄伊。
----------------------------number 329----------------------------
菩萨蛮（平林漠漠烟如织）
唐朝
李白
平林漠漠烟如织，
寒山一带伤心碧。
暝色入高楼，
有人楼上愁。
玉阶空伫立，
宿鸟归飞急。
何处是归程，
长亭更短亭。
----------------------------number 330----------------------------
前有樽酒行二首其一
唐朝
李白
春风东来忽相过，金樽渌酒生微波。
落花纷纷稍觉多，美人欲醉朱颜酡。
青轩桃李能几何！流光欺人忽磋砣。
君起舞，日西夕。
当年意气不肯倾，白发如丝叹何益。
----------------------------number 331----------------------------
妾薄命
唐朝
李白
汉帝宠阿娇，贮之黄金屋。
咳唾落九天，随风生珠玉。
宠极爱还歇，妒深情却疏。
长门一步地，不肯暂回车。
雨落不上天，水覆难再收。
君情与妾意，各自东西流。
昔日芙蓉花，今成断根草。
以色事他人，能得几时好。
----------------------------number 332----------------------------
清平调三首（云想衣裳花想容）
唐朝
李白
云想衣裳花想容，春风拂槛露华浓。
若非群玉山头见，会向瑶台月下逢。
一枝红艳露凝香，云雨巫山枉断肠。
借问汉宫谁得似，可怜飞燕倚新妆。
名花倾国两相欢，常得君王带笑看。
解释春风无限恨，沉香亭北倚阑干。
----------------------------number 333----------------------------
清平乐（禁庭春昼）
唐朝
李白
禁庭春昼，
莺羽披新绣。
百草巧求花下斗，
只赌珠玑满斗。
日晚却理残妆，
御前闲舞霓裳。
谁道腰肢窈窕，
折旋笑得君王。
----------------------------number 334----------------------------
清平乐（禁闱清夜）
唐朝
李白
禁闱清夜，
月探金窗罅。
玉帐鸳鸯喷兰麝，
时落银灯香灺。
女伴莫话孤眠，
六宫罗绮三千。
一笑皆生百媚，
宸衷教在谁边？
----------------------------number 335----------------------------
清溪行（清溪清我心）
唐朝
李白
清溪清我心，水色异诸水。
借问新安江，见底何如此？
人行明镜中，鸟度屏风里。
向晚猩猩啼，空悲远游子。
----------------------------number 336----------------------------
秋登宣城谢眺北楼
唐朝
李白
江城如画里，山晚望晴空。
两水夹明镜，双桥落彩虹。
人烟寒橘柚，秋色老梧桐。
谁念北楼上，临风怀谢公。
----------------------------number 337----------------------------
秋风清
唐朝
李白
秋风清，秋月明，
落叶聚还散，寒鸦栖复惊。
相思相见知何日，此时此夜难为情。
入我相思门，知我相思苦。
长相思兮长相忆，短相思兮无穷极。
早知如此绊人心，还如当初不相识。
----------------------------number 338----------------------------
秋浦歌十七首
唐朝
李白
其一
秋浦长似秋，萧条使人愁。
客愁不可度，行上东大楼。
正西望长安，下见江水流。
寄言向江水，汝意忆侬不。
遥传一掬泪，为我达扬州。
其二
秋浦猿夜愁，黄山堪白头。
清溪非陇水，翻作断肠流。
欲去不得去，薄游成久游。
何年是归日，雨泪下孤舟。
其三
秋浦锦驼鸟，人间天上稀。
山鸡羞渌水，不敢照毛衣。
其四
两鬓入秋浦，一朝飒已衰。
猿声催白发，长短尽成丝。
其五
秋浦多白猿，超腾若飞雪。
牵引条上儿，饮弄水中月。
其六
愁作秋浦客，强看秋浦花。
山川如剡县，风日似长沙。
其七
醉上山公马，寒歌宁戚牛。
空吟白石烂，泪满黑貂裘。
其八
秋浦千重岭，水车岭最奇。
天倾欲堕石，水拂寄生枝。
其九
江祖一片石，青天扫画屏。
题诗留万古，绿字锦苔生。
其十
千千石楠树，万万女贞林。
山山白鹭满，涧涧白猿吟。
君莫向秋浦，猿声碎客心。
其十一
逻人横鸟道，江祖出鱼梁。
水急客舟疾，山花拂面香。
其十二
水如一匹练，此地即平天。
耐可乘明月，看花上酒船。
其十三
渌水净素月，月明白鹭飞。
郎听采菱女，一道夜歌归。
其十四
炉火照天地，红星乱紫烟。
赧郎明月夜，歌曲动寒川。
其十五
白发三千丈，缘愁似个长。
不知明镜里，何处得秋霜。
其十六
秋浦田舍翁，采鱼水中宿。
妻子张白鹇，结罝映深竹。
其十七
祧波一步地，了了语声闻。
黯与山僧别，低头礼白云。
----------------------------number 339----------------------------
秋日鲁郡尧祠亭上宴别杜补阙范侍御
唐朝
李白
我觉秋兴逸，谁云秋兴悲？
山将落日去，水与晴空宜。
鲁酒白玉壶，送行驻金羁。
歇鞍憩古木，解带挂横枝。
歌鼓川上亭，曲度神飈吹。
云归碧海夕，雁没青天时。
相失各万里，茫然空尔思。
----------------------------number 340----------------------------
秋思
唐朝
李白
燕支黄叶落，妾望白登台。
海上碧云断，单于秋色来。
胡兵沙塞合，汉使玉关回。
征客无归日，空悲蕙草摧。
----------------------------number 341----------------------------
秋下荆门
唐朝
李白
霜落荆门江树空，
布帆无恙挂秋风。
此行不为鲈鱼鲙，
自爱名山入剡中。
----------------------------number 342----------------------------
日出入行
唐朝
李白
日出东方隈，
似从地底来。
历天又入海，
六龙所舍安在哉？
其始与终古不息，
人非元气，
安得与之久徘徊！
草不谢荣于春风，
木不怨落于秋天。
谁挥鞭策驱四运，
万物兴歇皆自然。
羲和！羲和！
汝奚汨没于荒淫之波？
鲁阳何德，
驻景挥戈？
逆道违天，
矫诬实多。
吾将囊括大块，
浩然与溟涬同科。
----------------------------number 343----------------------------
塞上曲（大汉无中策）
唐朝
李白
大汉无中策，匈奴犯渭桥。
五原秋草绿，胡马一何骄。
命将征西极，横行阴山侧。
燕支落汉家，妇女无华色。
转战渡黄河，休兵乐事多。
萧条清万里，瀚海寂无波。
----------------------------number 344----------------------------
塞下曲六首（五月天山雪）
唐朝
李白
其一
五月天山雪，无花只有寒。
笛中闻折柳，春色未曾看。
晓战随金鼓，宵眠抱玉鞍。
愿将腰下剑，直为斩楼兰。
其二
天兵下北荒，胡马欲南饮。
横戈从百战，直为衔恩甚。
握雪海上餐，拂沙陇头寝。
何当破月氏，然後方高枕。
其三
骏马似风飚，鸣鞭出渭桥。
弯弓辞汉月，插羽破天骄。
阵解星芒尽，营空海雾消。
功成画麟阁，独有霍嫖姚。
其四
白马黄金塞，云砂绕梦思。
那堪愁苦节，远忆边城儿。
萤飞秋窗满，月度霜闺迟。
摧残梧桐叶，萧飒沙棠枝。
无时独不见，流泪空自知。
其五
塞虏乘秋下，天兵出汉家。
将军分虎竹，战士卧龙沙。
边月随弓影，胡霜拂剑花。
玉关殊未入，少妇莫长嗟。
其六
烽火动沙漠，连照甘泉云。
汉皇按剑起，还召李将军。
兵气天上合，鼓声陇底闻。
横行负勇气，一战净妖氛。
----------------------------number 345----------------------------
沙丘城下寄杜甫
唐朝
李白
我来竟何事？高卧沙丘城。
城边有古树，日夕连秋声。
鲁酒不可醉，齐歌空复情。
思君若汶水，浩荡寄南征。
----------------------------number 346----------------------------
山中与幽人对酌
唐朝
李白
两人对酌山花开，
一杯一杯再一杯。
我醉欲眠卿可去，
明朝有意抱琴来。
----------------------------number 347----------------------------
少年行
唐朝
李白
五陵年少金市东，
银鞍白马度春风。
落花踏尽游何处，
笑入胡姬酒肆中。
----------------------------number 348----------------------------
蜀道难（噫吁嚱）
唐朝
李白
噫吁嚱，危乎高哉！
蜀道之难，难于上青天！
蚕丛及鱼凫，开国何茫然！
尔来四万八千岁，不与秦塞通人烟。
西当太白有鸟道，可以横绝峨嵋巅。
地崩山摧壮士死，然后天梯石栈相钩连。
上有六龙回日之高标，下有冲波逆折之回川。
黄鹤之飞尚不得过，猿猱欲度愁攀援。
青泥何盘盘，百步九折萦岩峦。
扪参历井仰胁息，以手抚膺坐长叹。
问君西游何时还？畏途巉岩不可攀。
但见悲鸟号古木，雄飞雌从绕林间。
又闻子规啼夜月，愁空山。
蜀道之难，难于上青天，使人听此凋朱颜。
连峰去天不盈尺，枯松倒挂倚绝壁。
飞湍瀑流争喧豗，砯崖转石万壑雷。
其险也若此，嗟尔远道之人，胡为乎来哉。
剑阁峥嵘而崔嵬，一夫当关，万夫莫开。
所守或匪亲，化为狼与豺。
朝避猛虎，夕避长蛇，
磨牙吮血，杀人如麻。
锦城虽云乐，不如早还家。
蜀道之难，难于上青天，侧身西望长咨嗟。
----------------------------number 349----------------------------
双燕离
唐朝
李白
双燕复双燕，双飞令人羡。
玉楼珠阁不独栖，金窗绣户长相见。
柏梁失火去，因入吴王宫。
吴宫又焚荡，雏尽巢亦空。
憔悴一身在，孀雌忆故雄。
双飞难再得，伤我寸心中。
----------------------------number 350----------------------------
送别
唐朝
李白
斗酒渭城边，垆头醉不眠。
梨花千树雪，杨叶万条烟。
惜别倾壶醑，临分赠马鞭。
看君颍上去，新月到应圆。
----------------------------number 351----------------------------
送别（水色南天远）
唐朝
李白
得书字
水色南天远，舟行若在虚。
迁人发佳兴，吾子访闲居。
日落看归鸟，潭澄羡跃鱼。
圣朝思贾谊，应降紫泥书。
----------------------------number 352----------------------------
送范山人归太山
唐朝
李白
鲁客抱白鹤，别余往太山。
初行若片雪，杳在青崖间。
高高至天门，日观近可攀。
云生望不及，此去何时还。
----------------------------number 353----------------------------
送贺宾客归越
唐朝
李白
镜湖流水漾清波，
狂客归舟逸兴多。
山阴道士如相见，
应写黄庭换白鹅。
----------------------------number 354----------------------------
送裴十八图南归嵩山二首
唐朝
李白
其一
何处可为别，长安青绮门。
胡姬招素手，延客醉金樽。
临当上马时，我独与君言。
风吹芳兰折，日没鸟雀喧。
举手指飞鸿，此情难具论。
同归无早晚，颍水有清源。
其二
君思颍水绿，忽复归嵩岑。
归时莫洗耳，为我洗其心。
洗心得真情，洗耳徒买名。
谢公终一起，相与济苍生。
----------------------------number 355----------------------------
送王屋山人魏万还王屋并序
唐朝
李白
王屋山人魏万，云自嵩宋沿吴相访，数千里不遇。乘兴游台越，经永嘉，观谢公石门。后于广陵相见。美其爱文好古。浪迹方外，因述其行而赠是诗。
仙人东方生，浩荡弄云海。
沛然乘天游，独往失所在。
魏侯继大名，本家聊摄城。
卷舒入元化，迹与古贤并。
十三弄文史，挥笔如振绮。
辩折田巴生，心齐鲁连子。
西涉清洛源，颇惊人世喧。
采秀卧王屋，因窥洞天门。
朅来游嵩峰，羽客何双双！
朝携月光子，暮宿玉女窗。
鬼谷上窈窕，龙潭下奔潨。
东浮汴河水，访我三千里。
逸兴满吴云，飘飖浙江汜。
挥手杭越间，樟亭望潮还。
涛卷海门石，云横天际山。
白马走素车，雷奔骇心颜。
遥闻会稽美，一弄耶溪水。
万壑与千岩，峥嵘镜湖里。
秀色不可名，清辉满江城。
人游月边去，舟在空中行。
此中久延伫，入剡寻王许。
笑读曹娥碑，沉吟黄绢语。
天台连四明，日入向国清。
五峰转月色，百里行松声。
灵溪恣沿越，华顶殊超忽。
石梁横青天，侧足履半月。
眷然思永嘉，不惮海路赊。
挂席历海峤，回瞻赤城霞。
赤城渐微没，孤屿前嶢兀。
水续万古流，亭空千霜月。
缙云川谷难，石门最可观。
瀑布挂北斗，莫穷此水端。
喷壁洒素雪，空濛生昼寒。
却思恶溪去，宁惧恶溪恶。
咆哮七十滩，水石相喷薄。
路创李北海，岩开谢康乐。
松风和猿声，搜索连洞壑。
径出梅花桥，双溪纳归潮。
落帆金华岸，赤松若可招。
沈约八咏楼，城西孤岧峣。
岧峣四荒外，旷望群川会。
云卷天地开，波连浙西大。
乱流新安口，北指严光濑。
钓台碧云中，邈与苍岭对。
稍稍来吴都，徘徊上姑苏。
烟绵横九疑，漭荡见五湖。
目极心更远，悲歌但长吁。
回桡楚江滨，挥策扬子津。
身著日本裘，昂藏出风尘。
五月造我语，知非佁儗人。
相逢乐无限，水石日在眼。
徒干五诸侯，不致百金产。
吾友扬子云，弦歌播清芬。
虽为江宁宰，好与山公群。
乘兴但一行，且知我爱君。
君来几何时？仙台应有期。
东窗绿玉树，定长三五枝。
至今天坛人，当笑尔归迟。
我苦惜远别，茫然使心悲。
黄河若不断，白首长相思。
----------------------------number 356----------------------------
送杨山人归嵩山
唐朝
李白
我有万古宅，嵩阳玉女峰。
长留一片月，挂在东溪松。
尔去掇仙草，菖蒲花紫茸。
岁晚或相访，青天骑白龙。
----------------------------number 357----------------------------
送友人入蜀
唐朝
李白
见说蚕丛路，崎岖不易行。
山从人面起，云傍马头生。
芳树笼秦栈，春流绕蜀城。
升沉应已定，不必问君平。
----------------------------number 358----------------------------
宿五松山下荀媪家
唐朝
李白
我宿五松下，寂寞无所欢。
田家秋作苦，邻女夜舂寒。
跪进雕胡饭，月光明素盘。
令人惭漂母，三谢不能餐。
----------------------------number 359----------------------------
题峰顶寺
唐朝
李白
夜宿峰顶寺，
举手扪星辰。
不敢高声语，
恐惊天上人。
----------------------------number 360----------------------------
听蜀僧浚弹琴
唐朝
李白
蜀僧抱绿绮，西下峨嵋峰。
为我一挥手，如听万壑松。
客心洗流水，余响入霜钟。
不觉碧山暮，秋云暗几重。
----------------------------number 361----------------------------
王昭君二首
唐朝
李白
其一
汉家秦地月，流影照明妃。
一上玉关道，天涯去不归。
汉月还从东海出，明妃西嫁无来日。
燕支长寒雪作花，蛾眉憔悴没胡沙。
生乏黄金枉图画，死留青冢使人嗟。
其二
昭君拂玉鞍，上马啼红颊。
今日汉宫人，明朝胡地妾。
----------------------------number 362----------------------------
望鹦鹉洲怀祢衡
唐朝
李白
魏帝营八极，蚁观一祢衡。
黄祖斗筲人，杀之受恶名。
吴江赋鹦鹉，落笔超群英。
锵锵振金玉，句句欲飞鸣。
鸷鹗啄孤凤，千春伤我情。
五岳起方寸，隐然讵可平。
才高竟何施，寡识冒天刑。
至今芳洲上，兰蕙不忍生。
----------------------------number 363----------------------------
望终南山寄紫阁隐者
唐朝
李白
出门见南山，引领意无限。
秀色难为名，苍翠日在眼。
有时白云起，天际自舒卷。
心中与之然，托兴每不浅。
何当造幽人，灭迹栖绝巘？
----------------------------number 364----------------------------
闻王昌龄左迁龙标，遥有此寄
唐朝
李白
杨花落尽子规啼，
闻道龙标过五溪。
我寄愁心与明月，
随风直到夜郎西。
----------------------------number 365----------------------------
乌夜啼
唐朝
李白
黄云城边乌欲栖，归飞哑哑枝上啼。
机中织锦秦川女，碧纱如烟隔窗语。
停梭怅然忆远人，独宿空房泪如雨。
----------------------------number 366----------------------------
侠客行
唐朝
李白
赵客缦胡缨，吴钩霜雪明。
银鞍照白马，飒沓如流星。
十步杀一人，千里不留行。
事了拂衣去，深藏身与名。
闲过信陵饮，脱剑膝前横。
将炙啖朱亥，持觞劝侯嬴。
三杯吐然诺，五岳倒为轻。
眼花耳热后，意气素霓生。
救赵挥金槌，邯郸先震惊。
千秋二壮士，烜赫大梁城。
纵死侠骨香，不惭世上英。
谁能书阁下，白首太玄经。
----------------------------number 367----------------------------
下终南山过斛斯山人宿置酒
唐朝
李白
暮从碧山下，山月随人归。
却顾所来径，苍苍横翠微。
相携及田家，童稚开荆扉。
绿竹入幽径，青萝拂行衣。
欢言得所憩，美酒聊共挥。
长歌吟松风，曲尽河星稀。
我醉君复乐，陶然共忘机。
----------------------------number 368----------------------------
相逢行
唐朝
李白
相逢红尘内，高揖黄金鞭。
万户垂杨里，君家阿那边。
----------------------------number 369----------------------------
襄阳歌
唐朝
李白
落日欲没岘山西，倒著接蓠花下迷。
襄阳小儿齐拍手，拦街争唱《白铜鞮》。
旁人借问笑何事，笑杀山公醉似泥。
鸬鹚杓，鹦鹉杯。
百年三万六千日，一日须倾三百杯。
遥看汉水鸭头绿，恰似葡萄初酦醅。
此江若变作春酒，垒曲便筑糟丘台。
千金骏马换小妾，醉坐雕鞍歌《落梅》。
车旁侧挂一壶酒，凤笙龙管行相催。
咸阳市中叹黄犬，何如月下倾金罍？
君不见晋朝羊公一片石，龟头剥落生莓苔。
泪亦不能为之堕，心亦不能为之哀。
清风朗月不用一钱买，玉山自倒非人推。
舒州杓，力士铛，李白与尔同死生。
襄王云雨今安在？江水东流猿夜声。
----------------------------number 370----------------------------
谢公亭
唐朝
李白
谢亭离别处，风景每生愁。
客散青天月，山空碧水流。
池花春映月，窗竹夜鸣秋。
今古一相接，长歌怀旧游？
----------------------------number 371----------------------------
行路难（大道如青天）
唐朝
李白
大道如青天，我独不得出。
羞逐长安社中儿，
赤鸡白狗赌梨粟。
弹剑作歌奏苦声，
曳裾王门不称情。
淮阴市井笑韩信，
汉朝公卿忌贾生。
君不见昔时燕家重郭隗，
拥篲折节无嫌猜。
剧辛乐毅感恩分，
输肝剖胆效英才。
昭王白骨萦蔓草，
谁人更扫黄金台。
行路难，归去来。
----------------------------number 372----------------------------
无题
唐朝
李白
----------------------------number 373----------------------------
行路难（金樽清酒斗十千）
唐朝
李白
金樽清酒斗十千，玉盘珍羞直万钱。
停杯投箸不能食，拔剑四顾心茫然。
欲渡黄河冰塞川，将登太行雪暗天。
闲来垂钓碧溪上，忽复乘舟梦日边。
行路难！行路难！多歧路，今安在？
长风破浪会有时，直挂云帆济沧海。
----------------------------number 374----------------------------
行路难（有耳莫洗颍川水）
唐朝
李白
有耳莫洗颍川水，有口莫食首阳蕨。
含光混世贵无名，何用孤高比云月。
吾观自古贤达人，功成不退皆殒身。
子胥既弃吴江上，屈原终投湘水滨。
陆机雄才岂自保，李斯税驾苦不早。
华亭鹤唳讵可闻，上蔡苍鹰何足道。
君不见吴中张翰称达生，秋风忽忆江东行。
且乐生前一杯酒，何须身後千载名。
----------------------------number 375----------------------------
宣州谢眺楼饯别校书叔云
唐朝
李白
弃我去者，昨日之日不可留；
乱我心者，今日之日多烦忧。
长风万里送秋雁，对此可以酣高楼。
蓬莱文章建安骨，中间小谢又清发。
俱怀逸兴壮思飞，欲上青天览明月。
抽刀断水水更流，举杯销愁愁更愁。
人生在世不称意，明朝散发弄扁舟。
----------------------------number 376----------------------------
寻雍尊师隐居
唐朝
李白
群峭碧摩天，逞遥不计年；
拨云寻古道，倚树听流泉。
花暖青牛卧，松高白鹤眠；
语来江色暮，独自下寒烟。
----------------------------number 377----------------------------
阳春歌
唐朝
李白
长安白日照春空，
绿杨结烟垂袅风。
披香殿前花始红，
流芳发色绣户中。
绣户中，相经过，
飞燕皇后轻身舞，
紫宫夫人绝世歌。
圣君三万六千日，
岁岁年年奈乐何。
----------------------------number 378----------------------------
杨叛儿
唐朝
李白
君歌杨叛儿，妾劝新丰酒。
何许最关人，乌啼白门柳。
鸟啼隐杨花，君醉留妾家。
博山炉中沉香火，
双烟一气凌紫霞。
----------------------------number 379----------------------------
野田黄雀行
唐朝
李白
游莫逐炎洲翠，
栖莫近吴宫燕。
吴宫火起焚巢窠，
炎洲逐翠遭网罗。
萧条两翅蓬蒿下，
纵有鹰鹯奈若何。
----------------------------number 380----------------------------
夜泊牛渚怀古
唐朝
李白
牛渚西江夜，青天无片云。
登舟望秋月，空忆谢将军。
余亦能高咏，斯人不可闻。
明朝挂帆去，枫叶落纷纷。
----------------------------number 381----------------------------
夜坐吟
唐朝
李白
冬夜夜寒觉夜长，沉吟久坐坐北堂。
冰合井泉月入闺，金缸青凝照悲啼。
金缸灭，啼转多。掩妾泪，听君歌。
歌有声，妾有情。情声合，两无违。
一语不入意，从君万曲梁尘飞。
----------------------------number 382----------------------------
以诗代书答元丹丘
唐朝
李白
青鸟海上来，今朝发何处？
口衔云锦字，与我忽飞去。
鸟去凌紫烟，书留绮窗前。
开缄方一笑，乃是故人传。
故人深相勖，忆我劳心曲。
离居在咸阳，三见秦草绿。
置书双袂间，引领不暂闲。
长望杳难见，浮云横远山。
----------------------------number 383----------------------------
忆旧游寄谯郡元参军
唐朝
李白
忆昔洛阳董糟丘，为余天津桥南造酒楼。
黄金白璧买歌笑，一醉累月轻王侯。
海内贤豪青云客，就中与君心莫逆。
回山转海不作难，倾情倒意无所惜。
我向淮南攀桂枝，君留洛北愁梦思。
不忍别，还相随。
相随迢迢访仙城，三十六曲水回萦。
一溪初入千花明，万壑度尽松风声。
银鞍金络到平地，汉东太守来相迎。
紫阳之真人，邀我吹玉笙。
餐霞楼上动仙乐，嘈然宛似鸾凤鸣。
袖长管催欲轻举，汉东太守醉起舞。
手持锦袍覆我身，我醉横眠枕其股。
当筵意气凌九霄，星离雨散不终朝，
分飞楚关山水遥。
余既还山寻故巢，君亦归家渡渭桥。
君家严君勇貔虎，作尹并州遏戎虏。
五月相呼渡太行，摧轮不道羊肠苦。
行来北京岁月深，感君贵义轻黄金。
琼杯绮食青玉案，使我醉饱无归心。
时时出向城西曲，晋祠流水如碧玉。
浮舟弄水箫鼓鸣，微波龙鳞莎草绿。
兴来携妓恣经过，其若杨花似雪何！
红妆欲醉宜斜日，百尺清潭写翠娥。
翠娥婵娟初月辉，美人更唱舞罗衣。
清风吹歌入空去，歌曲自绕行云飞。
此时行乐难再遇，西游因献长杨赋。
北阙青云不可期，东山白首还归去。
渭桥南头一遇君，酂台之北又离群。
问余别恨今多少，落花春暮争纷纷。
言亦不可尽，情亦不可及。
呼儿长跪缄此辞，寄君千里遥相忆。
----------------------------number 384----------------------------
忆秦娥（箫声咽）
唐朝
李白
箫声咽，
秦娥梦断秦楼月。
秦楼月，年年柳色，
灞陵伤别。
乐游原上清秋节，
咸阳古道音尘绝。
音尘绝，西风残照，
汉家陵阙。
----------------------------number 385----------------------------
永王东巡歌十一首（三川北虏乱如麻）
唐朝
李白
三川北虏乱如麻，四海南奔似永嘉。
但用东山谢安石，为君谈笑静胡沙。
----------------------------number 386----------------------------
永王东巡歌十一首（试借君王玉马鞭）
唐朝
李白
试借君王玉马鞭，指挥戎虏坐琼筵。
南风一扫胡尘静，西入长安到日边。
----------------------------number 387----------------------------
游南阳清泠泉
唐朝
李白
惜彼落日暮，爱此寒泉清。
西辉逐流水，荡漾游子情。
空歌望云月，曲尽长松声。
----------------------------number 388----------------------------
有所思
唐朝
李白
我思仙人乃在碧海之东隅。
海寒多天风，
白波连山倒蓬壶。
长鲸喷涌不可涉，
抚心茫茫泪如珠。
西来青鸟东飞去，
愿寄一书谢麻姑。
----------------------------number 389----------------------------
于阗采花
唐朝
李白
于阗采花人，自言花相似。
明妃一朝西入胡，胡中美女多羞死。
乃知汉地多名姝，胡中无花可方比。
丹青能令丑者妍，无盐翻在深宫里。
自古妒蛾眉，胡沙埋皓齿。
----------------------------number 390----------------------------
与夏十二登岳阳楼
唐朝
李白
楼观岳阳尽，川迥洞庭开。
雁引愁心去，山衔好月来。
云间连下榻，天上接行杯。
醉后凉风起，吹人舞袖回。
----------------------------number 391----------------------------
与元丹丘方城寺谈玄作
唐朝
李白
茫茫大梦中，惟我独先觉。
腾转风火来，假合作容貌。
灭除昏疑尽，领略入精要。
澄虑观此身，因得通寂照。
朗悟前後际，始知金仙妙。
幸逢禅居人，酌玉坐相召。
彼我君若丧，云山岂殊调。
清风生虚空，明月见谈笑。
怡然青莲宫，永愿恣游眺。
----------------------------number 392----------------------------
玉壶吟
唐朝
李白
烈士击玉壶，壮心惜暮年。
三杯拂剑舞秋月，忽然高咏涕泗涟。
凤凰初下紫泥诏，谒帝称觞登御筵。
揄扬九重万乘主，谑浪赤墀青琐贤。
朝天数换飞龙马，敕赐珊瑚白玉鞭。
世人不识东方朔，大隐金门是谪仙。
西施宜笑复宜颦，丑女效之徒累身。
君王虽爱蛾眉好，无奈宫中妒杀人！
----------------------------number 393----------------------------
玉阶怨
唐朝
李白
玉阶生白露，夜久侵罗袜。
却下水精帘，玲珑望秋月。
----------------------------number 394----------------------------
远别离
唐朝
李白
远别离。
古有皇英之二女，
乃在洞庭之南，
潇湘之浦。
海水直下万里深，
谁人不言此离苦。
日惨惨兮云冥冥，
猩猩啼烟兮鬼啸雨。
我纵言之将何补，
皇穹窃恐不照余之忠诚。
雷凭凭兮欲吼怒，
尧舜当之亦禅禹。
君失臣兮龙为鱼，
权归臣兮鼠变虎。
或言尧幽囚，舜野死。
九疑联绵皆相似，
重瞳孤坟竟何是。
帝子泣兮绿云间，
随风波兮去无还。
恸哭兮远望，
见苍梧之深山。
苍梧山崩湘水绝，
竹上之泪乃可灭。
----------------------------number 395----------------------------
怨歌行
唐朝
李白
十五入汉宫，花颜笑春红。
君王选玉色，侍寝金屏中。
荐枕娇夕月，卷衣恋春风。
宁知赵飞燕，夺宠恨无穷。
沉忧能伤人，绿鬓成霜蓬。
一朝不得意，世事徒为空。
鹔鸘换美酒，舞衣罢雕龙。
寒苦不忍言，为君奏丝桐。
肠断弦亦绝，悲心夜忡忡。
----------------------------number 396----------------------------
怨情
唐朝
李白
美人卷珠帘，深坐颦蛾眉。
但见泪痕湿，不知心恨谁。
----------------------------number 397----------------------------
月下独酌
唐朝
李白
花间一壶酒，独酌无相亲。
举杯邀明月，对影成三人。
月既不解饮，影徒随我身。
暂伴月将影，行乐须及春。
我歌月徘徊，我舞影零乱。
醒时同交欢，醉后各分散。
永结无情游，相期邈云汉。
----------------------------number 398----------------------------
越中览古
唐朝
李白
越王勾践破吴归，战士还家尽锦衣。
宫女如花满春殿，只今惟有鹧鸪飞。
----------------------------number 399----------------------------
赠从弟冽
唐朝
李白
楚人不识货，重价求山鸡。
献主昔云是，今来方觉迷。
自居漆园北，久别咸阳西。
风飘落日去，节变流莺啼。
桃李寒未开，幽关岂来蹊？
----------------------------number 400----------------------------
赠孟浩然
唐朝
李白
吾爱孟夫子，风流天下闻。
红颜弃轩冕，白首卧松云。
醉月频中圣，迷花不事君。
高山安可仰，徒此揖清芬。
----------------------------number 401----------------------------
赠钱征君少阳
唐朝
李白
白玉一杯酒，绿杨三月时。
春风余几日，两鬓各成丝。
秉烛唯须饮，投竿也未迟。
如逢渭水猎，犹可帝王师。
----------------------------number 402----------------------------
战城南
唐朝
李白
去年战，桑乾源。
今年战，葱河道。
洗兵条支海上波，
放马天山雪中草。
万里长征战，三军尽衰老。
匈奴以杀戮为耕作，
古来唯见白骨黄沙田。
秦家筑城避胡处，
汉家还有烽火燃。
烽火燃不息，征战无已时。
野战格斗死，败马号鸣向天悲。
鸟鸢啄人肠，衔飞上挂枯树枝。
士卒涂草莽，将军空尔为。
乃知兵者是凶器，
圣人不得已而用之。
----------------------------number 403----------------------------
中山孺子妾歌
唐朝
李白
中山孺子妾，特以色见珍。
虽然不如延年妹，亦是当时绝世人。
桃李出深井，花艳惊上春。
一贵复一贱，关天岂由身。
芙蓉老秋霜，团扇羞网尘。
戚姬髡发入舂市，万古共悲辛。
----------------------------number 404----------------------------
重忆
唐朝
李白
欲向江东去，定将谁举杯？
稽山无贺老，却棹酒船回。
----------------------------number 405----------------------------
子夜四时歌
唐朝
李白
春歌
秦地罗敷女，采桑绿水边。
素手青条上，红妆白日鲜。
蚕饥妾欲去，五马莫留连。
夏歌
镜湖三百里，菡萏发荷花。
五月西施采，人看隘若耶。
回舟不待月，归去越王家。
秋歌
长安一片月，万户捣衣声。
秋风吹不尽，总是玉关情。
何日平胡虏，良人罢远征。
冬歌
明朝驿使发，一夜絮征袍。
素手抽针冷，那堪把剪刀。
裁缝寄远道，几日到临洮？
----------------------------number 406----------------------------
自遣
唐朝
李白
对酒不觉瞑，落花盈我衣。
醉起步溪月，鸟还人亦稀。
----------------------------number 407----------------------------
八月十五日夜禁中独直，对月忆元九（银台金阙夕沉
唐朝
白居易
银台金阙夕沉沉，独宿相思在翰林。
三五夜中新月色，二千里外故人心。
渚宫东面烟波冷，浴殿西头钟漏深。
犹恐清光不同见，江陵卑湿足秋阴。
----------------------------number 408----------------------------
渡湘江
唐朝
杜审言
迟日园林悲昔游，
今春花鸟作边愁。
独怜京国人南窜，
不似湘江水北流。
----------------------------number 409----------------------------
百花亭晚望夜归
唐朝
白居易
百花亭上晚裴回，云影阴晴掩复开。
日色悠扬映山尽，雨声萧飒渡江来。
鬓毛遇病双如雪，心绪逢秋一似灰。
向夜欲归愁未了，满湖明月小船回。
----------------------------number 410----------------------------
百炼镜
唐朝
白居易
百炼镜，镕范非常规，日辰处所灵且祇。
江心波上舟中铸，五月五日日午时。
琼粉金膏磨莹已，化为一片秋潭水。
镜成将献蓬莱宫，扬州长吏手自封。
人间臣妾不合照，背有九五飞天龙。
人人呼为天子镜，我有一言闻太宗。
太宗常以人为镜，鉴古鉴今不鉴容。
四海安危居掌内，百王治乱悬心中。
乃知天子别有镜，不是扬州百炼铜。
----------------------------number 411----------------------------
北亭招客
唐朝
白居易
疏散郡丞同野客，幽闲官舍抵山家。
春风北户千茎竹，晚日东园一树花。
小盏吹醅尝冷酒，深炉敲火炙新茶。
能来尽日观棋否？太守知慵放晚衙。
----------------------------number 412----------------------------
采莲曲
唐朝
白居易
菱叶萦波荷飐风，
荷花深处小船通。
逢郎欲语低头笑，
碧玉搔头落水中。
----------------------------number 413----------------------------
长恨歌
唐朝
白居易
汉皇重色思倾国，御宇多年求不得。
杨家有女初长成，养在深闺人未识。
天生丽质难自弃，一朝选在君王侧。
回眸一笑百媚生，六宫粉黛无颜色。
春寒赐浴华清池，温泉水滑洗凝脂。
侍儿扶起娇无力，始是新承恩泽时。
云鬓花颜金步摇，芙蓉帐暖度春宵。
春宵苦短日高起，从此君王不早朝。
承欢侍宴无闲暇，春从春游夜专夜。
后宫佳丽三千人，三千宠爱在一身。
金屋妆成娇侍夜，玉楼宴罢醉和春。
姊妹弟兄皆列士，可怜光彩生门户。
遂令天下父母心，不重生男重生女。
骊宫高处入青云，仙乐风飘处处闻。
缓歌慢舞凝丝竹，尽日君王看不足。
渔阳鼙鼓动地来，惊破霓裳羽衣曲。
九重城阙烟尘生，千乘万骑西南行。
翠华摇摇行复止，西出都门百余里。
六军不发无奈何，宛转蛾眉马前死。
花钿委地无人收，翠翘金雀玉搔头。
君王掩面救不得，回看血泪相和流。
黄埃散漫风萧索，云栈萦纡登剑阁。
峨嵋山下少人行，旌旗无光日色薄。
蜀江水碧蜀山青，圣主朝朝暮暮情。
行宫见月伤心色，夜雨闻铃肠断声。
天旋地转回龙驭，至此踌躇不能去。
马嵬坡下泥土中，不见玉颜空死处。
君臣相顾尽沾衣，东望都门信马归。
归来池苑皆依旧，太液芙蓉未央柳。
芙蓉如面柳如眉，对此如何不泪垂。
春风桃李花开日，秋雨梧桐叶落时。
西宫南内多秋草，落叶满阶红不扫。
梨园弟子白发新，椒房阿监青娥老。
夕殿萤飞思悄然，孤灯挑尽未成眠。
迟迟钟鼓初长夜，耿耿星河欲曙天。
鸳鸯瓦冷霜华重，翡翠衾寒谁与共。
悠悠生死别经年，魂魄不曾来入梦。
临邛道士鸿都客，能以精诚致魂魄。
为感君王辗转思，遂教方士殷勤觅。
排空驭气奔如电，升天入地求之遍。
上穷碧落下黄泉，两处茫茫皆不见。
忽闻海上有仙山，山在虚无缥缈间。
楼阁玲珑五云起，其中绰约多仙子。
中有一人字太真，雪肤花貌参差是。
金阙西厢叩玉扃，转教小玉报双成。
闻道汉家天子使，九华帐里梦魂惊。
揽衣推枕起徘徊，珠箔银屏迤逦开。
云髻半偏新睡觉，花冠不整下堂来。
风吹仙袂飘飘举，犹似霓裳羽衣舞。
玉容寂寞泪阑干，梨花一枝春带雨。
含情凝睇谢君王，一别音容两渺茫。
昭阳殿里恩爱绝，蓬莱宫中日月长。
回头下望人寰处，不见长安见尘雾。
唯将旧物表深情，钿合金钗寄将去。
钗留一股合一扇，钗擘黄金合分钿。
但教心似金钿坚，天上人间会相见。
临别殷勤重寄词，词中有誓两心知。
七月七日长生殿，夜半无人私语时。
在天愿作比翼鸟，在地愿为连理枝。
天长地久有时尽，此恨绵绵无绝期。
----------------------------number 414----------------------------
长相思
唐朝
白居易
汴水流，泗水流，
流到瓜洲古渡头，
吴山点点愁。
思悠悠，恨悠悠，
恨到归时方始休，
月明人倚楼。
----------------------------number 415----------------------------
潮
唐朝
白居易
早潮才落晚潮来，
一月周流六十回。
不独光阴朝复暮，
杭州老去被潮催。
----------------------------number 416----------------------------
城上夜宴
唐朝
白居易
留春不住登城望，惜夜相将秉烛游。
风月万家河两岸，笙歌一曲郡西楼。
诗听越客吟何苦，酒别吴娃劝不休。
从道人生都是梦，梦中欢笑亦胜愁。
----------------------------number 417----------------------------
池上
唐朝
白居易
小娃撑小艇，偷采白莲回。
不解藏踪迹，浮萍一道开。
----------------------------number 418----------------------------
池上即事
唐朝
白居易
移床避日依松竹，解带当风挂薜萝。
钿砌池心绿苹合，粉开花面白莲多。
久阴新霁宜丝管，苦热初凉入绮罗。
家酝瓶空人客绝，今宵争奈月明何。
----------------------------number 419----------------------------
池上闲咏
唐朝
白居易
青莎台上起书楼，绿藻潭中系钓舟。
日晚爱行深竹里，月明多上小桥头。
暂尝新酒还成醉，亦出中门便当游。
一部清商聊送老，白须萧飒管弦秋。
----------------------------number 420----------------------------
池上竹下作
唐朝
白居易
穿篱绕舍碧逶迤，十亩闲居半是池。
食饱窗间新睡后，脚轻林下独行时。
水能性淡为吾友，竹解心虚即我师。
何必悠悠人世上，劳心费目觅亲知？
----------------------------number 421----------------------------
池上逐凉二首
唐朝
白居易
青苔地上消残暑，绿树阴前逐晚凉。
轻屐单衣薄纱帽，浅池平岸庳藤床。
簪缨怪我情何薄，泉石谙君味甚长。
遍问交亲为老计，多言宜静不宜忙。
窗间睡足休高枕，水畔闲来上小船。
棹遣秃头奴子拨，茶教纤手侍儿煎。
门前便是红尘地，林外无非赤日天。
谁信好风清簟上，更无一事但翛然？
----------------------------number 422----------------------------
酬裴相公题兴化小池见招长句
唐朝
白居易
为爱小塘招散客，不嫌老监与新诗。
山公倒载无妨学，范蠡扁舟未要追。
蓬断偶飘桃李径，鸥惊误拂凤凰池。
敢辞课拙酬高韵，一勺争禁万顷陂。
----------------------------number 423----------------------------
初领郡政衙退登东楼作
唐朝
白居易
鳏茕心所念，简牍手自操。
何言符竹贵，未免州县劳。
赖是余杭郡，台榭绕官曹。
凌晨亲政事，向晚恣游遨。
山冷微有雪，波平未生涛。
水心如镜面，千里无纤毫。
直下江最阔，近东楼更高。
烦襟与滞念，一望皆遁逃。
----------------------------number 424----------------------------
初授拾遗
唐朝
白居易
奉诏登左掖，束带参朝议。
何言初命卑，且脱风尘吏。
杜甫陈子昂，才名括天地。
当时非不遇，尚无过斯位。
况余蹇薄者，宠至不自意。
惊近白日光，惭非青云器。
天子方从谏，朝廷无忌讳。
岂不思匪躬，适遇时无事。
受命已旬月，饱食随班次。
谏纸忽盈箱，对之终自愧。
----------------------------number 425----------------------------
除夜寄弟妹
唐朝
白居易
感时思弟妹，不寐百忧生。
万里经年别，孤灯此夜情。
病容非旧日，归思逼新正。
早晚重欢会，羁离各长成。
----------------------------number 426----------------------------
垂钓
唐朝
白居易
临水一长啸，忽思十年初。
三登甲乙第，一入承明庐。
浮生多变化，外事有盈虚。
今来伴江叟，沙头坐钓鱼。
----------------------------number 427----------------------------
春晚咏怀赠皇甫朗之
唐朝
白居易
艳阳时节又蹉跎，迟暮光阴复若何。
一岁中分春日少，百年通计老时多。
多中更被愁牵引，少处兼遭病折磨。
赖有销忧治闷药，君家浓酎我狂歌。
----------------------------number 428----------------------------
春夜宴席上戏赠裴淄州
唐朝
白居易
九十不衰真地仙，
六旬犹健亦天怜。
今年相遇莺花月，
此夜同欢歌酒筵。
四座齐声和丝竹，
两家随分斗金钿。
留君到晓无他意，
图向君前作少年。
----------------------------number 429----------------------------
从龙潭寺至少林寺题赠同游者
唐朝
白居易
山屐田衣六七贤，搴芳蹋翠弄潺湲。
九龙潭月落杯酒，三品松风飘管弦。
强健且宜游胜地，清凉不觉过炎天。
始知驾鹤乘云外，别有逍遥地上仙。
----------------------------number 430----------------------------
村居苦寒
唐朝
白居易
八年十二月，五日雪纷纷。
竹柏皆冻死，况彼无衣民！
回观村闾间，十室八九贫。
北风利如剑，布絮不蔽身。
唯烧蒿棘火，愁坐夜待晨。
乃知大寒岁，农者尤苦辛。
顾我当此日，草堂深掩门。
褐裘覆絁被，坐卧有余温。
幸免饥冻苦，又无垅亩勤。
念彼深可愧，自问是何人？
----------------------------number 431----------------------------
答微之咏怀见寄
唐朝
白居易
閤中同直前春事，船里相逢昨日情。
分袂二年劳梦寐，并床三宿话平生。
紫微北畔辞宫阙，沧海西头对郡城。
聚散穷通何足道，醉来一曲放歌行。
----------------------------number 432----------------------------
代书诗一百韵寄微之
唐朝
白居易
忆在贞元岁，初登典校司。
身名同日授，心事一言知。
肺腑都无隔，形骸两不羁。
疏狂属年少，闲散为官卑。
分定金兰契，言通药石规。
交贤方汲汲，友直每偲偲。
有月多同赏，无杯不共持。
秋风拂琴匣，夜雪卷书帷。
高上慈恩塔，幽寻皇子陂。
唐昌玉蕊会，崇敬牡丹期。
笑劝迂辛酒，闲吟短李诗。
儒风爱敦质，佛理尚玄师。
度日曾无闷，通宵靡不为。
双声联律句，八面对宫棋。
往往游三省，腾腾出九逵。
寒销直城路，春到曲江池。
树暖枝条弱，山晴彩翠奇。
峰攒石绿点，柳宛曲尘丝。
岸草烟铺地，园花雪压枝。
早光红照耀，新溜碧逶迤。
幄幕侵堤布，盘筵占地施。
征伶皆绝艺，选伎悉名姬。
铅粉凝春态，金钿耀水嬉。
风流夸堕髻，时世斗啼眉。
密坐随欢促，华樽逐胜移。
香飘歌袂动，翠落衫钗遗。
筹插红螺碗，觥飞白玉卮。
打嫌调笑易，饮讶卷波迟。
残席喧哗散，归鞍酩酊骑。
酡颜乌帽侧，醉袖玉鞭垂。
紫陌传钟鼓，红尘塞路歧。
几时曾暂别？何处不相随？
茌苒星霜换，回还节候催。
两衙多请假，三考欲成资。
运启千年圣，天成万物宜。
皆当少壮日，同惜盛明时。
光景嗟虚掷，云霄窃暗窥。
攻文朝矻矻，讲学夜孜孜。
策目穿如札，毫锋锐若锥。
繁张获鸟网，坚守钓鱼坻。
并受夔龙荐，齐陈晁董词。
万言经济略，三策太平基。
中第争无敌，专场战不疲。
辅车排胜阵，掎角搴降旗。
双阙纷容卫，千僚俨等衰。
恩随紫泥降，名向白麻披。
既在高科选，还从好爵縻。
东垣君谏诤，西邑我驱驰。
在喜登乌府，多惭侍赤墀。
官班分内外，游处遂参差。
每列鹓鸾序，偏瞻獬豸姿。
简威霜凛冽，衣彩绣葳蕤。
正色摧强御，刚肠嫉喔咿。
常憎持禄位，不拟保妻儿。
养勇期除恶，输忠在灭私。
下鞲惊燕雀，当道慑狐狸。
南国人无怨，东台吏不欺。
理冤多定国，切谏甚辛毗。
造次行于是，平生志在兹。
道将心共直，言与行兼危。
水暗波翻覆，山藏路险巇。
未为明主识，已被幸臣疑。
木秀遭风折，兰芳遇霰萎。
千钧势易压，一柱力难搘。
腾口因成痏，吹毛遂得疵。
忧来吟贝锦，谪去咏江蓠。
邂逅尘中遇，殷勤马上辞。
贾生离魏阙，王粲向荆夷。
水过清源寺，山经绮季祠。
心摇汉皋佩，泪堕岘山碑。
驿路缘云际，城楼枕水湄。
思乡多绕泽，望阙独登陴。
林晚青萧索，江平绿渺弥。
野秋鸣蟋蟀，沙冷聚鸬鹚。
官舍黄茅屋，人家苦竹篱。
白醪充夜酌，红粟备晨炊。
寡鹤摧风翮，鳏鱼失水鳍。
暗雏啼渴旦，凉叶堕相思。
一点寒灯灭，三声晓角吹。
蓝衫经雨故，骢马卧霜羸。
念涸谁濡沫？嫌醒自啜醴。
耳垂无伯乐，舌在有张仪。
负气冲星剑，倾心向日葵。
金言自销铄，玉性肯磷缁？
伸屈须看蠖，穷通莫问龟。
定知身是患，当用道为医。
想子今如彼，嗟予独在斯。
无憀当岁杪，有梦到天涯。
坐阻连襟带，行乖接履綦。
润销衣上雾，香散室中芝。
念远缘迁贬，惊时为别离。
素书三往复，明月七盈亏。
旧里非难到，余欢不可追。
树依兴善老，草傍静安衰。
前事思如昨，中怀写向谁？
北村寻古柏，南宅访辛夷。
此日空搔首，何人共解颐？
病多知夜永，年长觉秋悲。
不饮长如醉，加餐亦似饥。
狂吟一千字，因使寄微之。
----------------------------number 433----------------------------
登阊门闲望
唐朝
白居易
阊门四望郁苍苍，始知州雄土俗强。
十万夫家供课税，五千子弟守封疆。
阊闾城碧铺秋草，鸟鹊桥红带夕阳。
处处楼前飘管吹，家家门外泊舟航。
云埋虎寺山藏色，月耀娃宫水放光。
曾赏钱唐嫌茂苑，今来未敢苦夸张。
----------------------------number 434----------------------------
登观音台望城
唐朝
白居易
百千家似围棋局，
十二街如种菜畦。
遥认微微入朝火，
一条星宿五门西。
----------------------------number 435----------------------------
登西楼忆行简
唐朝
白居易
每因楼上西南望，始觉人间道路长。
碍日暮山青簇簇，漫天秋水白茫茫。
风波不见三年面，书信难传万里肠。
早晚东归来下峡，稳乘船舫过瞿唐。
----------------------------number 436----------------------------
冬至夜
唐朝
白居易
老去襟怀常濩落，病来须鬓转苍浪。
心灰不及炉中火，鬓雪多于砌下霜。
三峡南宾城最远，一年冬至夜偏长。
今宵始觉房栊冷，坐索寒衣托孟光。
----------------------------number 437----------------------------
读李杜诗集因题卷后
唐朝
白居易
翰林江左日，员外剑南时。
不得高官职，仍逢苦乱离。
暮年逋客恨，浮世谪仙悲。
吟咏流千古，声名动四夷。
文场供秀句，乐府待新词。
天意君须会，人间要好诗。
----------------------------number 438----------------------------
读张籍古乐府
唐朝
白居易
张君何为者？业文三十春。
尤工乐府诗，举代少其伦。
为诗意如何？六义互铺陈。
风雅比兴外，未尝著空文。
读君学仙诗，可讽放佚君。
读君董公诗，可诲贪暴臣。
读君商女诗，可感悍妇仁。
读君勤齐诗，可劝薄夫敦。
上可裨教化，舒之济万民。
下可理情性，卷之善一身。
始从青衿岁，迨此白发新。
日夜秉笔吟，心苦力亦勤。
时无采诗官，委弃如泥尘。
恐君百岁后，灭没人不闻。
愿藏中秘书，百代不湮沦。
愿播内乐府，时得闻至尊。
言者志之苗，行者文之根。
所以读君诗，亦知君为人。
如何欲五十，官小身贱贫。
病眼街西住，无人行到门。
----------------------------number 439----------------------------
读庄子
唐朝
白居易
去国辞家谪异方，
中心自怪少忧伤。
为寻庄子知归处，
认得无何是本乡。
----------------------------number 440----------------------------
杜陵叟
唐朝
白居易
杜陵叟，杜陵居，岁种薄田一顷余。
三月无雨旱风起，麦苗不秀多黄死。
九月降霜秋早寒，禾穗未熟皆青乾。
长吏明知不申破，急敛暴征求考课。
典桑卖地纳官租，明年衣食将何如？
剥我身上帛，夺我口中粟。
虐人害物即豺狼，何必钩爪锯牙食人肉？
不知何人奏皇帝，帝心恻隐知人弊。
白麻纸上书德音，京畿尽放今年税。
昨日里胥方到门，手持尺牒牓乡村。
十家租税九家毕，虚受吾君蠲免恩。
----------------------------number 441----------------------------
对酒
唐朝
白居易
未济卦中休卜命，
参同契里莫劳心。
无如饮此销愁物，
一饷愁消直万金。
----------------------------number 442----------------------------
反鲍明远
唐朝
白居易
炎炎者烈火，营营者小蝇。
火不热真玉，蝇不点清冰。
此苟无所受，彼莫能相仍。
乃知物性中，各有能不能。
古称怨报死，则人有所惩。
惩淫或应可，在道未为弘。
譬如蜩鷃徒，啾啾啅龙鹏。
宜当委之去，寥廓高飞腾。
岂能泥尘下，区区酬怨憎。
胡为坐自苦，吞悲仍抚膺？
----------------------------number 443----------------------------
放言五首
唐朝
白居易
朝真暮伪何人辨？古往今来底是无？
但爱臧生能诈圣，可知宁子解佯愚？
草萤有耀终非火，荷露虽团岂是珠！
不取燔柴兼照乘，可怜光彩亦何珠？
----------------------------number 444----------------------------
放言五首（赠君一法决狐疑）
唐朝
白居易
赠君一法决狐疑，不用钻龟与祝蓍。
试玉要烧三日满，辨材须待七年期。
周公恐惧流言日，王莽谦恭未篡时。
向使当初身便死，一生真伪复谁知？
----------------------------number 445----------------------------
放鱼
唐朝
白居易
自此后诗到江州作。
晓日提竹篮，家僮买春蔬。
青青芹蕨下，叠卧双白鱼。
无声但呀呀，以气相煦濡。
倾篮写地上，拨剌长尺余。
岂唯刀机忧，坐见蝼蚁图。
脱泉虽已久，得水犹可苏。
放之小池中，且用救干枯。
水小池窄狭，动尾触四隅。
一时幸苟活，久远将何如。
怜其不得所，移放于南湖。
南湖连西江，好去勿跏蹰。
施恩即望报，吾非斯人徒。
不须泥沙底，辛苦觅明珠。
----------------------------number 446----------------------------
废琴
唐朝
白居易
丝桐合为琴，中有太古声。
古声淡无味，不称今人情。
玉徽光彩灭，朱弦尘土生。
废弃来已久，遗音尚泠泠。
不辞为君弹，纵弹人不听。
何物使之然？羌笛与秦筝。
----------------------------number 447----------------------------
奉和思黯自题南庄见示兼呈梦得
唐朝
白居易
谢家别墅最新奇，山展屏风花夹篱。
晓月渐沉桥脚底，晨光初照屋梁时。
台头有酒莺呼客，水面无尘风洗池。
除却吟诗两闲客，此中情状更谁知？
----------------------------number 448----------------------------
府西池
唐朝
白居易
柳无气力枝先动，
池有波纹冰尽开。
今日不知谁计会，
春风春水一时来。
----------------------------number 449----------------------------
隔浦莲
唐朝
白居易
隔浦爱红莲，昨日看犹在。
夜来风吹落，只得一回采。
花开虽有明年期，复愁明年还暂时。
----------------------------number 450----------------------------
宫词
唐朝
白居易
泪尽罗巾梦不成，
夜深前殿按歌声。
红颜未老恩先断，
斜倚薰笼坐到明。
----------------------------number 451----------------------------
观刈麦，时为周至县尉
唐朝
白居易
田家少闲月，五月人倍忙。
夜来南风起，小麦覆陇黄。
妇姑荷箪食，童稚携壶浆。
相随饷田去，丁壮在南冈。
足蒸暑土气，背灼炎天光。
力尽不知热，但惜夏日长。
复有贫妇人，抱子在其旁。
右手秉遗穗，左臂悬敝筐。
听其相顾言，闻者为悲伤。
家田输税尽，拾此充饥肠。
今我何功德？曾不事农桑。
吏禄三百石，岁晏有余粮。
念此私自愧，尽日不能忘，
----------------------------number 452----------------------------
观游鱼
唐朝
白居易
绕池闲步看鱼游，
正值儿童弄钓舟。
一种爱鱼心各异，
我来施食尔垂钩。
----------------------------number 453----------------------------
过天门街
唐朝
白居易
雪尽终南又欲春，
遥怜翠色对红尘。
千车万马九衢上，
回首看山无一人。
----------------------------number 454----------------------------
过昭君村
唐朝
白居易
村在归州东北四十里。
灵珠产无种，彩云出无根。
亦如彼姝子，生此遐陋村。
至丽物难掩，遽选入君门。
独美众所嫉，终弃于塞垣。
唯此希代色，岂无一顾恩？
事排势须去，不得由至尊。
白黑既可变，丹青何足论？
竟埋岱北骨，不返巴东魂。
惨澹晚云水，依稀旧乡园。
妍姿化已久，但有村名存。
村中有遗老，指点为我言。
不取往者戒，恐贻来者冤。
至今村女面，烧灼成瘢痕。
----------------------------number 455----------------------------
邯郸冬至夜思家
唐朝
白居易
邯郸驿里逢冬至，
抱膝灯前影伴身。
想得家中夜深坐，
还应说着远行人。
----------------------------number 456----------------------------
寒闺怨
唐朝
白居易
寒月沉沉洞房静，
真珠帘外梧桐影。
秋霜欲下手先知，
灯底裁缝剪刀冷。
----------------------------number 457----------------------------
杭州春望
唐朝
白居易
望海楼明照曙霞，护江堤白踏晴沙。
涛声夜入伍员庙，柳色春藏苏小家。
红袖织绫夸柿蒂，青旗沽酒趁梨花。
谁开湖寺西南路，草绿裙腰一道斜。
----------------------------number 458----------------------------
和刘郎中学士题集贤阁
唐朝
白居易
朱阁青山高庳齐，与君才子作诗题。
傍闻大内笙歌近，下视诸司屋舍低。
万卷图书天禄上，一条风景月华西。
欲知丞相优贤意，百步新廊不蹋泥。
----------------------------number 459----------------------------
和梦得
唐朝
白居易
纶阁沈沈天宠命，苏台籍籍有能声。
岂唯不得清文力，但恐空传冗吏名。
郎署回翔何水部，江湖留滞谢宣城。
所嗟非独君如此，自古才难共命争。
----------------------------number 460----------------------------
后宫词
唐朝
白居易
泪湿罗巾梦不成，
夜深前殿按歌声。
红颜未老恩先断，
斜倚熏笼坐到明。
----------------------------number 461----------------------------
花非花
唐朝
白居易
花非花，雾非雾，
夜半来，天明去。
来如春梦不多时，
去似朝云无觅处。
----------------------------number 462----------------------------
急乐世
唐朝
白居易
正抽碧线绣红罗，
忽听黄莺敛翠娥。
秋思冬愁春恨望，
大都不得意时多。
----------------------------number 463----------------------------
寄胡饼与杨万州
唐朝
白居易
胡麻饼样学京都，
面脆油香新出炉。
寄予饥谗杨大使，
尝看得似辅兴无？
----------------------------number 464----------------------------
建昌江
唐朝
白居易
建昌江水县门前，
立马教人唤渡船。
忽似往年归蔡渡，
草风沙雨渭河边！
----------------------------number 465----------------------------
江楼月
唐朝
白居易
嘉陵江曲曲江池，明月虽同人别离。
一宵光景潜相忆，两地阴晴远不知。
谁料江边怀我夜，正当池畔望君时。
今朝共语方同悔，不解多情先寄诗。
----------------------------number 466----------------------------
江南春
唐朝
白居易
青门柳枝软无力，
东风吹作黄金色。
街前酒薄醉易醒，
满眼春愁消不得。
----------------------------number 467----------------------------
京兆府新栽莲，时为周至尉趋府作
唐朝
白居易
污沟贮浊水，水上叶田田。
我来一长叹，知是东溪莲。
下有青泥污，馨香无复全。
上有红尘扑，颜色不得鲜。
物性犹如此，人事亦宜然。
托根非其所，不如遭弃捐。
昔在溪中日，花叶媚清涟。
今来不得地，憔悴府门前。
----------------------------number 468----------------------------
久不见韩侍郎，戏题四韵寄之
唐朝
白居易
近来韩阁老，疏我我心知。
户大嫌甜酒，才高笑小诗。
静吟乖月夜，闲醉旷花时。
还有愁同处，春风满鬓丝。
----------------------------number 469----------------------------
哭孔戡
唐朝
白居易
洛阳谁不死？戡死闻长安。
我是知戡者，闻之涕泫然。
戡佐山东军，非义不可干。
拂衣向西来，其道直如弦。
从事得如此，人人以为难。
人言明明代，合置在朝端。
或望居谏司，有事戡必言。
或望居宪府，有邪戡必弹。
惜哉两不谐，没齿为闲官。
竟不得一日，謇謇立君前。
形骸随众人，敛葬北邙山。
平生刚肠内，直气归其间。
贤者为生民，生死悬在天。
谓天不爱人，胡为生其贤？
谓天果爱民，胡为夺其年？
茫茫元化中，谁执如此权？
----------------------------number 470----------------------------
蓝桥驿见元九诗
唐朝
白居易
蓝桥春雪君归日，
秦岭秋风我去时。
每到驿亭先下马，
循墙绕柱觅君诗。
----------------------------number 471----------------------------
览卢子蒙侍御旧诗，多与微之唱和。感今伤昔，因赠子蒙，题于卷后
唐朝
白居易
昔闻元九咏君诗，恨与卢君相识迟。
今日逢君开旧卷，卷中多道赠微之。
相看泪眼情难说，别有伤心事岂知？
闻道咸阳坟上树，已抽三丈白杨枝！
----------------------------number 472----------------------------
浪淘沙（白浪茫茫与海连）
唐朝
白居易
白浪茫茫与海连，
平沙浩浩四无边。
暮去朝来淘不住，
遂令东海变桑田。
----------------------------number 473----------------------------
浪淘沙（海底飞尘终有日）
唐朝
白居易
海底飞尘终有日，
山头化石岂无时。
谁道小郎抛小妇，
船头一去没回期。
----------------------------number 474----------------------------
浪淘沙（借问江潮与海水）
唐朝
白居易
借问江潮与海水，
何似君情与妾心？
相恨不如潮有信，
相思始觉海非深。
----------------------------number 475----------------------------
浪淘沙（青草湖中万里程）
唐朝
白居易
青草湖中万里程，
黄梅雨里一人行。
愁见滩头夜泊处，
风翻暗浪打船声。
----------------------------number 476----------------------------
浪淘沙（随波逐浪到天涯）
唐朝
白居易
随波逐浪到天涯，
迁客西还有几家。
却到帝都重富贵，
请君莫忘浪淘沙。
----------------------------number 477----------------------------
浪淘沙（一泊沙来一泊去）
唐朝
白居易
一泊沙来一泊去，
一重浪灭一重生。
相搅相淘无歇日，
会教东海一时平。
----------------------------number 478----------------------------
羸骏
唐朝
白居易
骅骝失其主，羸饿无人牧。
向风嘶一声，莽苍黄河曲。
踏冰水畔立，卧雪冢间宿。
岁暮田野空，寒草不满腹。
岂无市骏者，尽是凡人目。
相马失于瘦，遂遗千里足。
村中何扰扰，有吏征刍粟。
输彼军厩中，化作驽骀肉。
----------------------------number 479----------------------------
离别难
唐朝
白居易
绿杨陌上送行人，
马去东回一望尘。
不觉别时红泪尽，
归来无可更沾巾。
----------------------------number 480----------------------------
李都尉古剑
唐朝
白居易
古剑寒黯黯，铸来几千秋。
白光纳日月，紫气排斗牛。
有客借一观，爱之不敢求。
湛然玉匣中，秋水澄不流。
至宝有本性，精刚无与俦。
可使寸寸折，不能绕指柔。
愿快直士心，将断佞臣头。
不愿报小怨，夜半刺私仇。
劝君慎所用，无作神兵羞。
----------------------------number 481----------------------------
缭绫
唐朝
白居易
缭绫缭绫何所似？不似罗绡与纨绮；
应似天台山上明月前，四十五尺瀑布泉。
中有文章又奇绝，地铺白烟花簇雪。
织者何人衣者谁？越溪寒女汉宫姬。
去年中使宣口敕，天上取样人间织。
织为云外秋雁行，染作江南春水
色。
广裁衫袖长制裙，金斗熨波刀剪纹。
异彩奇文相隐映，转侧看花花不定。
昭阳舞人恩正深，春衣一对直千金。
汗沾粉污不再着，曳土踏泥无惜心。
缭绫织成费功绩，莫比寻常缯与帛。
丝细缲多女手疼，扎扎千声不盈尺。
昭阳殿里歌舞人，若见织时应也惜。
----------------------------number 482----------------------------
买花
唐朝
白居易
帝城春欲暮，喧喧车马度。
共道牡丹时，相随买花去。
贵贱无常价，酬值看花数。
灼灼百朵红，戋戋五束素。
上张幄幕庇，旁织笆篱护。
水洒复泥封，移来色如故。
家家习为俗，人人迷不悟。
有一田舍翁，偶来买花处。
低头独长叹，此叹无人谕。
一丛深色花，十户中人赋。
----------------------------number 483----------------------------
卖炭翁
唐朝
白居易
卖炭翁，伐薪烧炭南山中。
满面尘灰烟火色，两鬓苍苍十指黑。
卖炭得钱何所营？身上衣裳口中食。
可怜身上衣正单，心忧炭贱愿天寒。
夜来城外一尺雪，晓驾炭车辗冰辙。
牛困人饥日已高，市南门外泥中歇。
翩翩两骑来者谁？黄衣使者白衫儿。
手把文书口称敕，回车叱牛牵向北。
一车炭，千余斤，宫使驱将惜不得。
半匹红纱一丈绫，系向牛头充炭值。
----------------------------number 484----------------------------
梦仙
唐朝
白居易
人有梦仙者，梦身升上清。
坐乘一白鹤，前引双红旌。
羽衣忽飘飘，玉鸾俄铮铮。
半空直下视，人世尘冥冥。
渐失乡国处，才分山水形。
东海一片白，列岳五点青。
须臾群仙来，相引朝玉京。
安期羡门辈，列侍如公卿。
仰谒玉皇帝，稽首前致诚。
帝言汝仙才，努力勿自轻。
却后十五年，期汝不死庭。
再拜受斯言，既寤喜且惊。
秘之不敢泄，誓志居岩扃。
恩爱舍骨肉，饮食断膻腥。
朝餐云母散，夜吸沆瀣精。
空山三十载，日望辎軿迎。
前期过已久，鸾鹤无来声。
齿发日衰白，耳目减聪明。
一朝同物化，身与粪壤并。
神仙信有之，俗力非可营。
苟无金骨相，不列丹台名。
徒传辟谷法，虚受烧丹经。
只自取勤苦，百年终不成。
悲哉梦仙人，一梦误一生！
----------------------------number 485----------------------------
南湖春早
唐朝
白居易
风回云断雨初晴，返照湖边暖复明。
乱点碎红山杏发，平铺新绿水蘋生。
翅低白雁飞仍重，舌涩黄鹂语未成。
不道江南春不好，年年衰病减心情。
----------------------------number 486----------------------------
琵琶行并序
唐朝
白居易
元和十年，余左迁九江郡司马。明年秋，送客湓浦口，闻舟中夜弹琵琶者。听其音，铮铮然有京都声，问其人，本长安倡女，尝学琵琶于穆曹二善才。年长色衰，委身为贾人妇。遂命酒使快弹数曲；曲罢悯然。自叙少小时欢乐事，今漂沦憔悴，转徙于江湖间。余出官二年，恬然自安，感斯人言，是夕始觉有迁谪意，因为长句，歌以赠之，凡六百一十六言，命曰《琵琶行》。
浔阳江头夜送客，枫叶荻花秋瑟瑟。
主人下马客在船，举酒欲饮无管弦。
醉不成欢惨将别，别时茫茫江浸月。
忽闻水上琵琶声，主人忘归客不发。
寻声暗问弹者谁？琵琶声停欲语迟。
移船相近邀相见，添酒回灯重开宴。
千呼万唤始出来，犹抱琵琶半遮面。
转轴拨弦三两声，未成曲调先有情。
弦弦掩抑声声思，似诉平生不得志。
低眉信手续续弹，说尽心中无限事。
轻拢慢捻抹复挑，初为霓裳后六幺。
大弦嘈嘈如急雨，小弦切切如私语。
嘈嘈切切错杂弹，大珠小珠落玉盘。
间关莺语花底滑，幽咽泉流冰下难。
冰泉冷涩弦凝绝，凝绝不通声暂歇。
别有幽愁暗恨生，此时无声胜有声。
银瓶乍破水浆迸，铁骑突出刀枪鸣。
曲终收拨当心画，四弦一声如裂帛。
东船西舫悄无言，唯见江心秋月白。
沉吟放拨插弦中，整顿衣裳起敛容。
自言本是京城女，家在虾蟆陵下住。
十三学得琵琶成，名属教坊第一部。
曲罢常教善才服，妆成每被秋娘妒。
五陵年少争缠头，一曲红绡不知数。
钿头云篦击节碎，血色罗裙翻酒污。
今年欢笑复明年，秋月春风等闲度。
弟走从军阿姨死，暮去朝来颜色故。
门前冷落车马稀，老大嫁作商人妇。
商人重利轻别离，前月浮梁买茶去。
去来江口守空船，绕船明月江水寒。
夜深忽梦少年事，梦啼妆泪红阑干。
我闻琵琶已叹息，又闻此语重唧唧。
同是天涯沦落人，相逢何必曾相识。
我从去年辞帝京，谪居卧病浔阳城。
浔阳地僻无音乐，终岁不闻丝竹声。
住近湓江地低湿，黄芦苦竹绕宅生。
其间旦暮闻何物？杜鹃啼血猿哀鸣。
春江花朝秋月夜，往往取酒还独倾。
岂无山歌与村笛？呕哑嘲哳难为听。
今夜闻君琵琶语，如听仙乐耳暂明。
莫辞更坐弹一曲，为君翻作琵琶行。
感我此言良久立，却坐促弦弦转急。
凄凄不似向前声，满座重闻皆掩泣。
座中泣下谁最多，江州司马青衫湿。
----------------------------number 487----------------------------
勤政楼西老柳
唐朝
白居易
半朽临风树，多情立马人。
开元一枝柳，长庆二年春。
----------------------------number 488----------------------------
轻肥
唐朝
白居易
意气骄满路，鞍马光照尘。
借问何为者，人称是内臣。
朱绂皆大夫，紫绶悉将军。
夸赴军中宴，走马去如云。
樽罍溢九酝，水陆罗八珍。
果擘洞庭橘，脍切天池鳞。
食饱心自若，酒酣气益振。
是岁江南旱，衢州人食人！
----------------------------number 489----------------------------
秋雨夜眠
唐朝
白居易
凉冷三秋夜，安闲一老翁。
卧迟灯灭后，睡美雨声中。
灰宿温瓶火，香添暖被笼。
晓晴寒未起，霜叶满阶红。
----------------------------number 490----------------------------
上阳白发人
唐朝
白居易
上阳人，红颜暗老白发新。
绿衣监使守宫门，一闭上阳多少春。
玄宗末岁初选入，入时十六今六十。
同时采择百余人，零落年深残此身。
忆昔吞悲别亲族，扶入车中不教哭；
皆云入内便承恩，脸似芙蓉胸似玉。
未容君王得见面，已被杨妃遥侧目。
妒令潜配上阳宫，一生遂向空房宿。
宿空房，秋夜长，夜长无寐天不明。
耿耿残灯背壁影，萧萧暗雨打窗声。
春日迟，日迟独坐天难暮；
宫莺百啭愁厌闻，梁燕双栖老休妒。
莺归燕去长悄然，春往秋来不记年。
唯向深宫望明月，东西四五百回圆。
今日宫中年最老，大家遥赐尚书号。
小头鞋履窄衣裳，青黛点眉眉细长；
外人不见见应笑，天宝末年时世妆。
上阳人，苦最多。
少亦苦，老亦苦，少苦老苦两如何？
君不见昔时吕向《美人赋》；
又不见今日上阳白发歌！
----------------------------number 491----------------------------
宿紫阁山北村
唐朝
白居易
晨游紫阁峰，暮宿山下村。
村老见余喜，为余开一尊。
举杯未及饮，暴卒来入门。
紫衣挟刀斧，草草十余人。
夺我席上酒，掣我盘中飧。
主人退后立，敛手反如宾。
中庭有奇树，种来三十春。
主人惜不得，持斧断其根。
口称采造家，身属神策军。
「主人慎勿语，中尉正承恩！」
----------------------------number 492----------------------------
题海图屏风
唐朝
白居易
海水无风时，波涛安悠悠。
鳞介无小大，遂性各沉浮。
突兀海底鳌，首冠三神丘。
钩网不能制，其来非一秋。
或者不量力，谓兹鳌可求。
屓屭牵不动，纶绝沉其钩。
一鳌既顿颔，诸鳌齐掉头。
白涛与黑浪，呼吸绕咽喉。
喷风激飞廉，鼓波怒阳侯。
鲸鲵得其便，张口欲吞舟。
万里无活鳞，百川多倒流。
遂使江汉水，朝宗意亦休。
苍然屏风上，此画良有由。
----------------------------number 493----------------------------
同李十一醉忆元九
唐朝
白居易
花时同醉破春愁，
醉折花枝作酒筹。
忽忆故人天际去，
计程今日到梁州。
----------------------------number 494----------------------------
望驿台
唐朝
白居易
靖安宅里当窗柳，
望驿台前扑地花。
两处春光同日尽，
居人思客客思家！
----------------------------number 495----------------------------
问刘十九
唐朝
白居易
绿蚁新醅酒，红泥小火炉。
晚来天欲雪，能饮一杯无！
----------------------------number 496----------------------------
西湖晚归回望孤山寺赠诸客
唐朝
白居易
柳湖松岛莲花寺，晚动归桡出道场。
卢橘子低山雨重，栟榈叶战水风凉。
烟波淡荡摇空碧，楼殿参差倚夕阳。
到岸请君回首望，蓬莱宫在海中央。
----------------------------number 497----------------------------
凶宅
唐朝
白居易
长安多大宅，列在街西东。
往往朱门内，房廊相对空。
枭鸣松桂枝，狐藏兰菊丛。
苍苔黄叶地，日暮多旋风。
前主为将相，得罪窜巴庸。
后主为公卿，寝疾殁其中。
连延四五主，殃祸继相钟。
自从十年来，不利主人翁。
风雨坏檐隙，蛇鼠穿墙墉。
人疑不敢买，日毁土木功。
嗟嗟俗人心，甚矣其愚蒙。
旦恐灾将至，不思祸所从。
我今题此诗，欲悟迷者胸。
凡为大官人，年禄多高崇。
权重持难久，位高势易穷。
骄者物之盈，老者数之终。
四者如寇盗，日夜来相攻。
假使居吉土，孰能保其躬？
因小以明大，借家可喻邦。
周秦宅崤函，其宅非不同。
一兴八百年；一死望夷宫。
寄语家与国，人凶非宅凶。
----------------------------number 498----------------------------
宴桃源（落月西窗惊起）
唐朝
白居易
落月西窗惊起，
好个匆匆些子。
□鬓□轻松，
凝了一双秋水。
告你，告你，
休向人间整理。
----------------------------number 499----------------------------
宴桃源（频日雅欢幽会）
唐朝
白居易
频日雅欢幽会，
打得来来越杀。
说着暂分飞，
蹙损一双眉黛。
无奈，无奈，
两个心儿总待。
----------------------------number 500----------------------------
宴桃源（前度小花静院）
唐朝
白居易
前度小花静院，
不比寻常时见。
见了又还休，
愁却等闲分散。
肠断，肠断，
记取钗横鬓乱。
----------------------------number 501----------------------------
燕子楼
满床明月满帘霜
唐朝
白居易
　　（一）
楼上残灯伴晓霜，独眠人起合欢床。
相思一夜情多少，地角天涯未是长。
　　──张仲素
满床明月满帘霜，被冷灯残拂卧床。
燕子楼中霜月夜，秋来只为一人长。
　　──白居易
　　（二）
北邙松柏锁愁烟，燕子楼中思悄然。
自埋剑履歌尘散，红袖香销已十年。
　　──张仲素
钿晕罗衫色似烟，几回欲著即潸然。
自从不舞霓裳曲，叠在空箱十一年。
　　──白居易
　　
　　（三）
适看鸿雁洛阳回，又睹玄禽逼社来。
瑶瑟玉箫无意绪，任从蛛网任从灰。
　　──张仲素
今春有客洛阳回，曾到尚书墓上来。
见说白杨堪作柱，争教红粉不成灰？
　　──白居易
----------------------------number 502----------------------------
杨柳枝（红板江桥青酒旗）
唐朝
白居易
红板江桥青酒旗，
馆娃宫暖日斜时。
可怜雨歇东风定，
万树千条各自垂。
----------------------------number 503----------------------------
杨柳枝（两枝杨柳小楼中）
唐朝
白居易
两枝杨柳小楼中，
袅娜多年伴醉翁。
明日放归归去后，
世间就不要春风。
----------------------------number 504----------------------------
杨柳枝（柳老春深日又斜）
唐朝
白居易
前有别杨柳枝，梦得继和有「春尽絮飞」之句。又复戏答。
柳老春深日又斜，
任他飞向别人家。
谁能更学孩童戏，
寻逐春风捉柳花。
----------------------------number 505----------------------------
杨柳枝（六幺水调家家唱）
唐朝
白居易
六幺水调家家唱，
白雪梅花处处吹。
古歌旧曲君休听，
听取新翻杨柳枝。
----------------------------number 506----------------------------
杨柳枝（人言柳叶似愁眉）
唐朝
白居易
人言柳叶似愁眉，
更有愁肠似柳丝。
柳丝挽断肠牵断，
彼此应无续得期。
----------------------------number 507----------------------------
杨柳枝（苏家小女旧知名）
唐朝
白居易
苏家小女旧知名，
杨柳风前别有情。
剥条盘作银环样，
卷叶吹为玉笛声。
----------------------------number 508----------------------------
杨柳枝（苏州杨柳任君夸）
唐朝
白居易
苏州杨柳任君夸，
更有钱塘胜馆娃。
若解多情寻小小，
绿杨深处是苏家。
----------------------------number 509----------------------------
杨柳枝（陶令门前四五树）
唐朝
白居易
陶令门前四五树，
亚夫营里百千条。
何似东都正二月，
黄金枝映洛阳桥。
----------------------------number 510----------------------------
杨柳枝（叶含浓露如啼眼）
唐朝
白居易
叶含浓露如啼眼，
枝袅轻风似舞腰。
小树不禁攀折苦，
乞君留取两三条。
----------------------------number 511----------------------------
杨柳枝（一树春风千万枝）
唐朝
白居易
一树春风千万枝，
嫩于金色软于丝。
永丰南角荒园里，
尽日无人属阿谁？
----------------------------number 512----------------------------
杨柳枝（一树衰残委泥土）
唐朝
白居易
一树衰残委泥土，
双林荣曜植天庭。
定知此后天文里，
柳宿光中添两星。
----------------------------number 513----------------------------
杨柳枝（依依袅袅复青青）
唐朝
白居易
依依袅袅复青青，
勾引春风无限情。
白雪花繁空扑地，
绿丝条弱不胜莺。
----------------------------number 514----------------------------
夜雨（早蛩啼复歇）
唐朝
白居易
早蛩啼复歇，残灯灭又明。
隔窗知夜雨，芭蕉先有声。
----------------------------number 515----------------------------
夜筝
紫袖红弦明月中
唐朝
白居易
紫袖红弦明月中，
自弹自感闇低容。
弦凝指咽声停处，
别有深情一万重。
----------------------------number 516----------------------------
一七令（诗，绮美，瑰奇）
唐朝
白居易
（赋诗）
诗，
绮美，瑰奇。
明月夜，落花时。
能助欢笑，亦伤别离。
调清金石怨，吟苦鬼神悲。
天下只应我爱，世间惟有君知。
自从都尉别苏句，便到司空送白辞。
----------------------------number 517----------------------------
遗爱寺（弄石临溪坐）
唐朝
白居易
弄石临溪坐，寻花绕寺行。
时时闻鸟语，处处是泉声。
----------------------------number 518----------------------------
忆江南（江南忆，其次忆吴宫）
唐朝
白居易
江南忆，
其次忆吴宫。
吴酒一杯春竹叶，
吴娃双舞醉芙蓉，
早晚复相逢。
----------------------------number 519----------------------------
忆江南
唐朝
白居易
江南忆，
最忆是杭州。
山寺月中寻桂子②，
郡亭枕上看潮头③。
何日更重游？
江南忆，
其次忆吴宫④。
吴酒一杯春竹叶⑤，
吴娃双舞醉芙蓉⑥。
早晚复相逢⑦？
----------------------------number 520----------------------------
与梦得沽酒闲饮且约后期
唐朝
白居易
少时犹不忧生计，老后谁能惜酒钱？
共把十千沽一斗，相看七十欠三年。
闲征雅令穷经史，醉听清吟胜管弦。
更待菊黄家酝熟，共君一醉一陶然。
----------------------------number 521----------------------------
欲与元八卜邻，先有是赠
唐朝
白居易
平生心迹最相亲，欲隐墙东不为身。
明月好同三径夜，绿杨宜作两家春。
每因暂出犹思伴，岂得安居不择邻。
可独终身数相见，子孙长作隔墙人。
----------------------------number 522----------------------------
月夜登阁避暑
唐朝
白居易
旱久炎气甚，中人若燔烧。
清风隐何处？草树不动摇。
何以避暑气，无如出尘嚣。
行行都门外，佛阁正岧峣。
清凉近高生，烦热委静销。
开襟当轩坐，意泰神飘飘。
回看归路旁，禾黍尽枯焦。
独善诚有计，将何救旱苗？
----------------------------number 523----------------------------
云居寺孤桐
唐朝
白居易
一株青玉立，千叶绿云委。
亭亭五丈余，高意犹未已。
山僧年九十，清静老不死。
自云手种时，一棵青桐子。
直从萌芽拔，高自毫末始。
四面无附枝，中心有通理。
寄言立身者，孤直当如此。
----------------------------number 524----------------------------
赠元稹
唐朝
白居易
自我从宦游，七年在长安。
所得惟元君，乃知定交难。
岂无山上苗，径寸无岁寒。
岂无要津水，咫尺有波澜。
之子异于是，久要誓不谖。
无波古井水，有节秋竹竿。
一为同心友，三及芳岁阑。
花下鞍马游，雪中杯酒欢。
衡门相逢迎，不具带与冠。
春风日高睡，秋月夜深看。
不为同登科，不为同署官。
所合在方寸，心源无异端。
----------------------------number 525----------------------------
柘枝词
唐朝
白居易
柳暗长廊合，花深小院开。
苍头铺锦褥，皓腕捧银杯。
绣帽珠稠缀，香衫袖窄裁。
将军拄□杖，看按柘枝来。
----------------------------number 526----------------------------
竹枝（巴东船舫上巴西）
唐朝
白居易
巴东船舫上巴西，
波面风生雨脚齐。
水蓼冷花红簌簌，
江蓠湿叶碧凄凄。
----------------------------number 527----------------------------
竹枝（江畔谁家唱竹枝）
唐朝
白居易
江畔谁家唱竹枝，
前声断咽后声迟。
怪来调苦缘词苦，
多是通州司马诗。
----------------------------number 528----------------------------
竹枝（瞿塘峡口水烟低）
唐朝
白居易
瞿塘峡口水烟低，
白帝城头月向西。
唱到竹枝声咽处，
寒猿闲鸟一时啼。
----------------------------number 529----------------------------
竹枝（竹枝苦怨怨何人）
唐朝
白居易
竹枝苦怨怨何人，
夜静山空歇又闻。
蛮儿巴女齐声唱，
愁杀江南病使君。
----------------------------number 530----------------------------
自河南经乱关内阻饥兄弟离散各在一处因望月有感聊书所怀寄上浮梁大兄於潜七兄乌江十五兄兼示符离及下邽弟妹
唐朝
白居易
自河南经乱关内阻饥兄弟离散各在一处因望月有感聊书所怀寄上浮梁大兄於潜七兄乌江十五兄兼示符离及下邽弟妹
时难年荒世业空，弟兄羁旅各西东。
田园寥落干戈后，骨肉流离道路中。
吊影分为千里雁，辞根散作九秋蓬。
共看明月应垂泪，一夜乡心五处同。
----------------------------number 531----------------------------
自题写真
唐朝
白居易
我貌不自识，李放写我真。
静观神与骨，合是山中人。
蒲柳质易朽，麋鹿心难驯。
何事赤墀上，五年为侍臣？
况多刚狷性，难与世同尘。
不惟非贵相，但恐生祸因。
宜当早罢去，收取云泉身。
----------------------------number 532----------------------------
新安吏
唐朝
杜甫
客行新安道，喧呼闻点兵。
借问新安吏：县小更无丁？
府帖昨夜下，次选中男行。
中男绝短小，何以守王城？
肥男有母送，瘦男独伶俜。
白水暮东流，青山犹哭声。
莫自使眼枯，收汝泪纵横。
眼枯即见骨，天地终无情。
我军取相州，日夕望其平。
岂意贼难料，归军星散营。
就粮近故垒，练卒依旧京。
掘壕不到水，牧马役亦轻。
况乃王师顺，抚养甚分明。
送行勿泣血，仆射如父兄。
----------------------------number 533----------------------------
新婚别
唐朝
杜甫
兔丝附蓬麻，引蔓故不长。
嫁女与征夫，不如弃路旁。
结发为君妻，席不暖君床。
暮婚晨告别，无乃太匆忙。
君行虽不远，守边赴河阳。
妾身未分明，何以拜姑嫜？
父母养我时，日夜令我藏。
生女有所归，鸡狗亦得将。
君今往死地，沈痛迫中肠。
誓欲随君去，形势反苍黄。
勿为新婚念，努力事戎行。
妇人在军中，兵气恐不扬。
自嗟贫家女，久致罗襦裳。
罗襦不复施，对君洗红妆。
仰视百鸟飞，大小必双翔。
人事多错迕，与君永相望。
----------------------------number 534----------------------------
野望
唐朝
杜甫
西山白雪三城戍，南浦清江万里桥。
海内风尘诸弟隔，天涯涕泪一身遥。
惟将迟暮供多病，未有涓埃答圣朝。
跨马出郊时极目，不堪人事日萧条。
----------------------------number 535----------------------------
义鹘行
唐朝
杜甫
阴崖有苍鹰，养子黑柏颠。
白蛇登其巢，吞噬恣朝餐。
雄飞远求食，雌者鸣辛酸。
力强不可制，黄口无半存。
其父从西归，翻身入长烟。
斯须领健鹘，痛愤寄所宣。
斗上捩孤影，噭哮来九天。
修鳞脱远枝，巨颡坼老拳。
高空得蹭蹬，短草辞蜿蜒。
折尾能一掉，饱肠皆已穿。
生虽灭众雏，死亦垂千年。
物情可报复，快意贵目前。
兹实鸷鸟最，急难心炯然。
功成失所往，用舍何其贤！
近经潏水湄，此事樵夫传。
飘萧觉素发，凛欲冲儒冠。
人生许与分，只在顾盼间。
聊为义鹘行，永激壮士肝。
----------------------------number 536----------------------------
咏怀古迹五首
唐朝
杜甫
支离东北风尘际，漂泊西南天地间。
三峡楼台淹日月，五溪衣服共云山。
羯胡事主终无赖，词客哀时且未还。
庾信平生最萧瑟，暮年诗赋动江关。
摇落深知宋玉悲，风流儒雅亦吾师。
怅望千秋一洒泪，萧条异代不同时。
江山故宅空文藻，云雨荒台岂梦思。
最是楚宫俱泯灭，舟人指点到今疑。
群山万壑赴荆门，生长明妃尚有村。
一去紫台连朔漠，独留青冢向黄昏。
画图省识春风面，环佩空归月夜魂。
千载琵琶作胡语，分明怨恨曲中论。
蜀主窥吴幸三峡，崩年亦在永安宫。
翠华想象空山里，玉殿虚无野寺中。
古庙杉松巢永鹤，岁时伏腊走村翁。
武侯祠屋常邻近，一体君臣祭祀同。
诸葛大名垂宇宙，宗臣遗像肃清高。
三分割据纡筹策，万古云霄一羽毛。
伯仲之间见伊吕，指挥若定失萧曹。
运移汉祚终难复，志决身歼军务劳。
----------------------------number 537----------------------------
游龙门奉先寺
唐朝
杜甫
已从招提游，更宿招提境。
阴壑生虚籁，月林散清影。
天阙象纬逼，云卧衣裳冷。
欲觉闻晨钟，令人发深省。
----------------------------number 538----------------------------
与任城许主簿游南池
唐朝
杜甫
秋水通沟洫，城隅进小船。
晚凉看洗马，森木乱鸣蝉。
菱熟经时雨，蒲荒八月天。
晨朝降白露，遥忆旧青毡。
----------------------------number 539----------------------------
玉台观
唐朝
杜甫
浩劫因王起，平台访古游。
彩云萧史驻，文字鲁恭留。
宫阙通群帝，乾坤到十州。
人传有笙鹤，时过北山头。
----------------------------number 540----------------------------
月夜
唐朝
杜甫
今夜鄜州月，闺中只独看。
遥怜小儿女，未解忆长安。
香雾云鬟湿，清辉玉臂寒。
何时倚虚幌，双照泪痕干。
----------------------------number 541----------------------------
月夜忆舍弟
唐朝
杜甫
戍鼓断人行，边秋一雁声。
露从今夜白，月是故乡明。
有弟皆分散，无家问死生。
寄书长不达，况乃未休兵。
----------------------------number 542----------------------------
赠花卿
唐朝
杜甫
锦城丝管日纷纷，
半入江风半入云。
此曲只应天上有，
人间能得几回闻。
----------------------------number 543----------------------------
赠李白
唐朝
杜甫
秋来相顾尚飘蓬，
未就丹砂愧葛洪；
痛饮狂歌空度日，
飞扬跋扈为谁雄？
----------------------------number 544----------------------------
赠卫八处士
唐朝
杜甫
人生不相见，动如参与商。
今夕复何夕，共此灯烛光。
少壮能几时，鬓发各已苍。
访旧半为鬼，惊呼热中肠。
焉知二十载，重上君子堂。
昔别君未婚，儿女忽成行。
怡然敬父执，问我来何方。
问答乃未已，驱儿罗酒浆。
夜雨剪春韭，新炊间黄粱。
主称会面难，一举累十觞。
十觞亦不醉，感子故意长。
明日隔山岳，世事两茫茫。
----------------------------number 545----------------------------
征夫
唐朝
杜甫
十室几人在，千山空自多。
路衢唯见哭，城市不闻歌。
漂梗无安地，衔枚有荷戈。
官军未通蜀，吾道竟如何。
----------------------------number 546----------------------------
至德二载甫自京金光门出间道归凤翔乾元初从左拾遗移华州掾与亲故别因出此门有悲往事
唐朝
杜甫
此道昔归顺，西郊胡正繁。
至今犹破胆，应有未招魂。
近待归京邑，移官岂至尊。
无才日衰老，驻马望千门。
----------------------------number 547----------------------------
题张氏隐居二首（其二）
唐朝
杜甫
之子时相见，邀人晚兴留。
霁潭鳣发发，春草鹿呦呦。
杜酒偏劳劝，张梨不外求。
前村山路险，归醉每无愁。
----------------------------number 548----------------------------
房兵曹胡马
唐朝
杜甫
胡马大宛名，锋棱瘦骨成。
竹批双耳峻，风入四蹄轻。
所向无空阔，真堪托死生。
骁腾有如此，万里可横行。
----------------------------number 549----------------------------
奉赠韦左丞丈二十二韵
唐朝
杜甫
纨袴不饿死，儒冠多误身。
丈人试静听，贱子请具陈：
甫昔少年日，早充观国宾。
读书破万卷，下笔如有神。
赋料扬雄敌，诗看子建亲。
李邕求识面，王翰愿卜邻。
自谓颇挺出，立登要路津。
致君尧舜上，再使风俗淳。
此意竟萧条，行歌非隐沦。
骑驴十三载，旅食京华春。
朝扣富儿门，暮随肥马尘。
残杯与冷炙，到处潜悲辛。
主上顷见征，歘然欲求伸。
青冥却垂翅，蹭蹬无纵鳞。
甚愧丈人厚，甚知丈人真。
每于百僚上，猥诵佳句新。
窃效贡公喜，难甘原宪贫。
焉能心怏怏？只是走踆踆。
今欲东入海，即将西去秦。
尚怜终南山，回首清渭滨。
常拟报一饭，况怀辞大臣。
白鸥没浩荡，万里谁能驯！
----------------------------number 550----------------------------
同诸公登慈恩寺塔
唐朝
杜甫
高标跨苍穹，烈风无时休。
自非旷士怀，登兹翻百忧。
方知象教力，足可追冥搜。
仰穿龙蛇窟，始出枝撑幽。
七星在北户，河汉声西流。
羲和鞭白日，少昊行清秋。
秦山忽破碎，泾渭不可求。
俯视但一气，焉能辨皇州？
回首叫虞舜，苍梧云正愁。
惜哉瑶池饮，日晏昆仑丘。
黄鹄去不息，哀鸣何所投？
君看随阳雁，各有稻粱谋。
----------------------------number 551----------------------------
饮中八仙歌
唐朝
杜甫
知章骑马似乘船，眼花落井水底眠。
汝阳三斗始朝天，道逢麯车口流涎，恨不移封向酒泉。
左相日兴费万钱，饮如长鲸吸百川，衔杯乐圣称避贤。
宗之潇洒美少年，举觞白眼望青天，皎如玉树临风前。
苏晋长斋绣佛前，醉中往往爱逃禅。
李白一斗诗百篇，长安市上酒家眠，
天子呼来不上船，自称臣是酒中仙。
张旭三杯草圣传，脱帽露顶王公前，挥毫落纸如云烟。
焦遂五斗方卓然，高谈雄辩惊四筵。　　
----------------------------number 552----------------------------
醉时歌
唐朝
杜甫
诸公衮衮登台省，广文先生官独冷。
甲第纷纷厌粱肉，广文先生饭不足。
先生有道出羲皇，先生有才过屈宋。
德尊一代常坎轲，名垂万古知何用！
杜陵野客人更嗤，被褐短窄鬓如丝。
日籴太仓五升米，时赴郑老同襟期。
　　得钱即相觅，沽酒不复疑。
　　忘形到尔汝，痛饮真吾师。
清夜沉沉动春酌，灯前细雨檐花落。
但觉高歌有鬼神，焉知饿死填沟壑。
相如逸才亲涤器，子云识字终投阁。
先生早赋归去来，石田茅屋荒苍苔。
儒术于我何有哉？孔丘盗跖俱尘埃！
不须闻此意惨怆，生前相遇且衔杯。
　
----------------------------number 553----------------------------
自京赴奉先县咏怀五百字
唐朝
杜甫
杜陵有布衣，老大意转拙。
许身一何愚，窃比稷与契。
居然成濩落，白首甘契阔。
盖棺事则已，此志常觊豁。
穷年忧黎元，叹息肠内热。
取笑同学翁，浩歌弥激烈。
非无江海志，潇洒送日月。
生逢尧舜君，不忍便永诀。
当今廊庙具，构厦岂云缺？
葵藿倾太阳，物性固难夺。
顾惟蝼蚁辈，但自求其穴。
胡为慕大鲸，辄拟偃溟渤？
以兹误生理，独耻事干谒。
兀兀遂至今，忍为尘埃没。
终愧巢与由，未能易其节。
沈饮聊自遣，放歌破愁绝。
岁暮百草零，疾风高冈裂。
天衢阴峥嵘，客子中夜发。
霜严衣带断，指直不得结。
凌晨过骊山，御榻在嵽嵲。
蚩尤塞寒空，蹴踏崖谷滑。
瑶池气郁律，羽林相摩戛。
君臣留欢娱，乐动殷胶葛。
赐浴皆长缨，与宴非短褐。
彤庭所分帛，本自寒女出。
鞭挞其夫家，聚敛贡城阙。
圣人筐篚恩，实欲邦国活。
臣如忽至理，君岂弃此物？
多士盈朝廷，仁者宜战栗。
况闻内金盘，尽在卫霍室。
中堂有神仙，烟雾蒙玉质。
煖客貂鼠裘，悲管逐清瑟。
劝客驼蹄羹，霜橙压香橘。
朱门酒肉臭，路有冻死骨。
荣枯咫尺异，惆怅难再述。
北辕就泾渭，官渡又改辙。
群冰从西下，极目高崒兀。
疑是崆峒来，恐触天柱折。
河梁幸未坼，枝撑声窸窣。
行李相攀援，川广不可越。
老妻寄异县，十口隔风雪。
谁能久不顾，庶往共饥渴。
入门闻号咷，幼子饿已卒。
吾宁舍一哀，里巷亦鸣咽。
所愧为人父，无食致夭折。
岂知秋禾登，贫窭有仓卒。
生常免租税，名不隶征伐。
抚迹犹酸辛，平人固骚屑。
默思失业徒，因念远戍卒。
忧端齐终南，澒洞不可掇。
----------------------------number 554----------------------------
悲陈陶
唐朝
杜甫
孟冬十郡良家子，血作陈陶泽中水。
野旷天清无战声，四万义军同日死。
群胡归来血洗箭，仍唱胡歌饮都市。
都人回面向北啼，日夜更望官军至。
----------------------------number 555----------------------------
喜达行在所三首（其二）
唐朝
杜甫
愁思胡笳夕，凄凉汉苑春。
生还今日事，间道暂时人。
司隶章初睹，南阳气已新。
喜心翻倒极，呜咽泪沾巾。
----------------------------number 556----------------------------
北征
唐朝
杜甫
皇帝二载秋，闰八月初吉。
杜子将北征，苍茫问家室。
维时遭艰虞，朝野少暇日。
顾惭恩私被，诏许归蓬荜。
拜辞诣阙下，怵惕久未出。
虽乏谏诤姿，恐君有遗失。
君诚中兴主，经纬固密勿。
东胡反未已，臣甫愤所切。
挥涕恋行在，道途犹恍惚。
乾坤含疮痍，忧虞何时毕！
靡靡逾阡陌，人烟眇萧瑟。
所遇多被伤，呻吟更流血。
回首凤翔县，旌旗晚明灭。
前登寒山重，屡得饮马窟。
邠郊入地底，泾水中荡潏。
猛虎立我前，苍崖吼时裂。
菊垂今秋花，石戴古车辙。
青云动高兴，幽事亦可悦。
山果多琐细，罗生杂橡栗。
或红如丹砂，或黑如点漆。
雨露之所濡，甘苦齐结实。
缅思桃源内，益叹身世拙。
坡陀望鄜畤，岩谷互出没。
我行已水滨，我仆犹木末。
鸱鸟鸣黄桑，野鼠拱乱穴。
夜深经战场，寒月照白骨。
潼关百万师，往者散何卒？
遂令半秦民，残害为异物。
况我堕胡尘，及归尽华发。
经年至茅屋，妻子衣百结。
恸哭松声回，悲泉共幽咽。
平生所娇儿，颜色白胜雪。
见爷背面啼，垢腻脚不袜。
床前两小女，补绽才过膝。
海图坼波涛，旧绣移曲折。
天吴及紫凤，颠倒在裋褐。
老夫情怀恶，呕泄卧数日。
那无囊中帛，救汝寒凛栗。
粉黛亦解苞，衾裯稍罗列。
瘦妻面复光，痴女头自栉。
学母无不为，晓妆随手抹。
移时施朱铅，狼藉画眉阔。
生还对童稚，似欲忘饥渴。
问事竞挽鬚，谁能即嗔喝？
翻思在贼愁，甘受杂乱聒。
新归且慰意，生理焉得说！
至尊尚蒙尘，几日休练卒？
仰观天色改，坐觉妖氛豁。
阴风西北来，惨澹随回纥。
其王愿助顺，其俗善驰突。
送兵五千人，驱马一万匹。
此辈少为贵，四方服勇决。
所用皆鹰腾，破敌过箭疾。
圣心颇虚伫，时议气欲夺。
伊洛指掌收，西京不足拔。
官军请深入，蓄锐伺俱发。
此举开青徐，旋瞻略恒碣。
昊天积霜露，正气有肃杀。
祸转亡胡岁，势成擒胡月。
胡命其能久，皇纲未宜绝。
忆昨狼狈初，事与古先别。
奸臣竟菹醢，同恶随荡析。
不闻夏殷衰，中自诛褒妲。
周汉获再兴，宣光果明哲。
桓桓陈将军，仗钺奋忠烈。
微尔人尽非，于今国犹活。
凄凉大同殿，寂寞白兽闼。
都人望翠华，佳气向金阙。
园陵固有神，扫洒数不缺。
煌煌太宗业，树立甚宏达。
----------------------------number 557----------------------------
羌村三首
唐朝
杜甫
【其一】
峥嵘赤云西，日脚下平地⑴。
柴门鸟雀噪，归客千里至⑵。
妻孥怪我在，惊定还拭泪⑶。
世乱遭飘荡，生还偶然遂⑷！
邻人满墙头，感叹亦歔欷⑸。
夜阑更秉烛，相对如梦寐⑹。
【其二】
晚岁迫偷生，还家少欢趣⑺。
娇儿不离膝：畏我复却去⑻。
忆昔好追凉，故绕池边树⑼。
萧萧北风劲，抚事煎百虑⑽。
赖知禾黍收，已觉糟床注⑾。
如今足斟酌，且用慰迟暮⑿。
【其三】
群鸡正乱叫，客至鸡斗争。
驱鸡上树木，始闻叩柴荆⒀。
父老四五人，问我久远行⒁。
手中各有携，倾榼浊复清⒂。
莫辞酒味薄⒃，黍（
ǔ）地无人耕。
兵戈既未息⒄，儿童尽东征。
请为父老歌⒅，艰难愧深情⒆。
歌罢仰天叹⒇，四座泪纵横。
----------------------------number 558----------------------------
送郑十八虔贬台州司户伤其临老陷贼之故阙为面别情见于诗
唐朝
杜甫
郑公樗散鬓成丝，酒后常称老画师。
万里伤心严谴日，百年垂死中兴时。
苍惶已就长途往，邂逅无端出饯迟。
便与先生应永诀，九重泉路尽交期。
----------------------------number 559----------------------------
曲江二首
唐朝
杜甫
一片花飞减却春，风飘万点正愁人。
且看欲尽花经眼，莫厌伤多酒入唇。
江上小堂巢翡翠，苑边高冢卧麒麟。
细推物理须行乐，何用浮荣绊此身？
朝回日日典春衣，每日江头尽醉归。
酒债寻常行处有，人生七十古来稀。
穿花蛱蝶深深见，点水蜻蜓款款飞。
传语风光共流转，暂时相赏莫相违。
----------------------------number 560----------------------------
曲江对酒
唐朝
杜甫
苑外江头坐不归，水精宫殿转霏微。
桃花细逐杨花落，黄鸟时兼白鸟飞。
纵饮久判人共弃，懒朝真与世相违。
吏情更觉沧洲远，老大徒伤未拂衣。
----------------------------number 561----------------------------
九日蓝田崔氏庄
唐朝
杜甫
老去悲秋强自宽，兴来今日尽君欢。
羞将短发还吹帽，笑倩旁人为正冠。
蓝水远从千涧落，玉山高并两峰寒。
明年此会知谁健？醉把茱萸仔细看。
　　
----------------------------number 562----------------------------
秦州杂诗（其七
唐朝
杜甫
莽莽万重山，孤城山谷间。
无风云出塞，不夜月临关。
属国归何晚？楼兰斩未还。
烟尘一长望，衰飒正摧颜。
----------------------------number 563----------------------------
乾元中寓居同谷县作歌七首（其七）
唐朝
杜甫
男儿生兏成名身已老，三年饥走荒山道。
长安卿相多少年，富贵应须致身早。
山中儒生旧相识，但话宿昔伤怀抱。
呜呼七歌兮悄终曲，仰视皇天白日速。
----------------------------number 564----------------------------
成都府
唐朝
杜甫
翳翳桑榆日，照我征衣裳。
我行山川异，忽在天一方。
但逢新人民，未卜见故乡。
大江东流去，游子日月长。
曾城填华屋，季冬树木苍。
喧然名都会，吹箫间笙簧。
信美无与适，侧身望川梁。
鸟雀夜各归，中原杳茫茫。
初月出不高，众星尚争光。
自古有羁旅，我何苦哀伤。
----------------------------number 565----------------------------
戏题王宰画山水图歌
唐朝
杜甫
十日画一水，五日画一石。
能事不受相促迫，王宰始肯留真迹。
壮哉昆仑方壶图，挂君高堂之素壁。
巴陵洞庭日本东，赤岸水与银河通，中有云气随飞龙。
舟人渔子入浦溆，山木尽亚洪涛风。
尤工远势古莫比，咫尺应须论万里。
焉得并州快剪刀，剪取吴淞半江水。　　
----------------------------number 566----------------------------
南邻
唐朝
杜甫
锦里先生乌角巾，园收芋栗未全贫。
惯看宾客儿童喜，得食阶除鸟雀驯。
秋水才深四五尺，野航恰受两三人。
白沙翠竹江村暮，相送柴门月色新。
----------------------------number 567----------------------------
狂夫
唐朝
杜甫
万里桥西一草堂，百花潭水即沧浪。
风含翠筿娟娟净，雨裛红蕖冉冉香。
厚禄故人书断绝，恒饥稚子色凄凉。
欲填沟壑唯疏放，自笑狂夫老更狂。
----------------------------number 568----------------------------
野老
唐朝
杜甫
野老篱边江岸回，柴门不正逐江开。
渔人网集澄潭下，贾客船随返照来。
长路关心悲剑阁，片云何意傍琴台？
王师未报收东郡，城阙秋生画角哀。
----------------------------number 569----------------------------
恨别
唐朝
杜甫
洛城一别四千里，胡骑长驱五六年。
草木变衰行剑外，兵戈阻绝老江边。
思家步月清宵立，忆弟看云白日眠。
闻道河阳近乘胜，司徒急为破幽燕。
----------------------------number 570----------------------------
和裴迪登蜀州东亭送客逢早梅相忆见寄
唐朝
杜甫
东阁官梅动诗兴，还如何逊在扬州。
此时对雪遥相忆，送客逢春可自由？
幸不折来伤岁暮，若为看去乱乡愁。
江边一树垂垂发，朝夕催人自白头。
----------------------------number 571----------------------------
后游
唐朝
杜甫
寺忆曾游处，桥怜再渡时。
江山如有待，花柳自无私。
野润烟光薄，沙暄日色迟。
客愁全为减，舍此复何之？
----------------------------number 572----------------------------
绝句漫兴九首（眼见客愁愁不醒）
唐朝
杜甫
绝句漫兴九首（其一）
眼见客愁愁不醒，
无赖春色到江亭。
即遣花开深造次，
便教莺语太丁宁。
----------------------------number 573----------------------------
绝句漫兴九首（熟知茅斋绝低小）
唐朝
杜甫
绝句漫兴九首（其三）
熟知茅斋绝低小，
江上燕子故来频。
衔泥点污琴书内，
更接飞虫打着人。
----------------------------number 574----------------------------
绝句漫兴九首（糁径杨花铺白毡）
唐朝
杜甫
绝句漫兴九首（其七）
糁径杨花铺白毡，
点溪荷叶叠青钱。
笋根雉子无人见，
沙上凫雏傍母眠。
----------------------------number 575----------------------------
江亭
水流心不竞
唐朝
杜甫
坦腹江亭暖，长吟野望时。
水流心不竞，云在意俱迟。
寂寂春将晚，欣欣物自私。
江东犹苦战，回首一颦眉。
----------------------------number 576----------------------------
琴台
唐朝
杜甫
茂陵多病后，尚爱卓文君。
酒肆人间世，琴台日暮云。
野花留宝靥，蔓草见罗裙。
归凤求凰意，寥寥不复闻。
----------------------------number 577----------------------------
送韩十四江东觐省
唐朝
杜甫
兵戈不见老莱衣，叹息人间万事非。
我已无家寻弟妹，君今何处访庭闱？
黄牛峡静滩声转，白马江寒树影稀。
此别应须各努力，故乡犹恐未同归。
----------------------------number 578----------------------------
不见
唐朝
杜甫
不见李生久，佯狂真可哀！
世人皆欲杀，吾意独怜才。
敏捷诗千首，飘零酒一杯。
匡山读书处，头白好归来。
----------------------------number 579----------------------------
堂成
唐朝
杜甫
背郭堂成荫白茅，缘江路熟俯青郊。
桤林碍日吟风叶，笼竹和烟滴露梢。
暂止飞乌将数子，频来语燕定新巢。
旁人错比扬雄宅，懒惰无心作解嘲。
----------------------------number 580----------------------------
送路六侍御入朝
唐朝
杜甫
童稚情亲四十年，中间消息两茫然。
更为后会知何地？忽漫相逢是别筵！
不分桃花红似锦，生憎柳絮白于棉。
剑南春色还无赖，触忤愁人到酒边。
----------------------------number 581----------------------------
将赴荆南寄别李剑州
唐朝
杜甫
使君高义驱今古，寥落三年坐剑州。
但见文翁能化俗，焉知李广未封侯？
路经滟滪双蓬鬓，天入沧浪一钓舟。
戎马相逢更何日？春风回首仲宣楼。
----------------------------number 582----------------------------
将赴成都草堂途中有作先寄严郑公五首（其四）
唐朝
杜甫
常苦沙崩损药栏，也从江槛落风湍。
新松恨不高千尺，恶竹应须斩万竿！
生理只凭黄阁老，衰颜欲付紫金丹。
三年奔走空皮骨，信有人间行路难。
----------------------------number 583----------------------------
倦夜
唐朝
杜甫
竹凉侵卧内，野月满庭隅。
重露成涓滴，稀星乍有无。
暗飞萤自照，水宿鸟相呼。
万事干戈里，空悲清夜徂！
----------------------------number 584----------------------------
有感五首（洛下舟车入）
唐朝
杜甫
有感五首（其三）
洛下舟车入，天中贡赋均。
日闻红粟腐，寒待翠华春。
莫取金汤固，长令宇宙新。
不过行俭德，盗贼本王臣。
----------------------------number 585----------------------------
禹庙
唐朝
杜甫
禹庙空山里，秋风落日斜。
荒庭垂桔柚，古屋画龙蛇。
云气嘘青壁，江声走白沙。
早知乘四载，疏凿控三巴。
----------------------------number 586----------------------------
白帝
唐朝
杜甫
白帝城中云出门，白帝城下雨翻盆。
高江急峡雷霆斗，古木苍藤日月昏。
戎马不如归马逸，千家今有百家存。
哀哀寡妇诛求尽，恸哭秋原何处村？
----------------------------number 587----------------------------
夔州歌十绝句（其一）
唐朝
杜甫
中巴之东巴东山，
江水开辟流其间。
白帝高为三峡镇，
瞿塘险过百牢关。
----------------------------number 588----------------------------
宿江边阁
唐朝
杜甫
暝色延山径，高斋次水门。
薄云岩际宿，孤月浪中翻。
鹳鹤追飞静，豺狼得食喧。
不眠忧战伐，无力正乾坤。
----------------------------number 589----------------------------
诸将五首（其二）
唐朝
杜甫
韩公本意筑三城，
拟绝天骄拔汉旌。
岂谓尽烦回纥马，
翻然远救朔方兵。
胡来不觉潼关隘，
龙起犹闻晋水清。
独使至尊忧社稷，
诸君何以答升平？
----------------------------number 590----------------------------
孤雁
唐朝
杜甫
孤雁不饮啄，飞鸣声念群。
谁怜一片影，相失万重云？
望尽似犹见，哀多如更闻。
野鸦无意绪，鸣噪自纷纷。
----------------------------number 591----------------------------
又呈吴郎
唐朝
杜甫
堂前扑枣任西邻，无食无儿一妇人。
不为困穷宁有此？只缘恐惧转须亲。
即防远客虽多事，便插疏篱却甚真。
已诉征求贫到骨，正思戎马泪盈巾。
----------------------------number 592----------------------------
九日
唐朝
杜甫
重阳独酌杯中酒，抱病起登江上台。
竹叶于人既无分，菊花从此不须开。
殊方日落玄猿哭，旧国霜前白雁来。
弟妹萧条各何在，干戈衰谢两相催！
----------------------------number 593----------------------------
短歌行赠王郎司直
唐朝
杜甫
王郎酒酣拔剑斫地歌莫哀！
我能拔尔抑塞磊落之奇才。
豫章翻风白日动，鲸鱼跋浪沧溟开。
且脱佩剑休徘徊。
西得诸侯棹锦水，欲向何门趿珠履？
仲宣楼头春色深，青眼高歌望吾子。
眼中之人吾老矣！
----------------------------number 594----------------------------
南征
唐朝
杜甫
春岸桃花水，云帆枫树林。
偷生长避地，适远更沾襟。
老病南征日，君恩北望心。
百年歌自苦，未见有知音。
----------------------------number 595----------------------------
发潭州
唐朝
杜甫
夜醉长沙酒，晓行湘水春。
岸花飞送客，樯燕语留人。
贾傅才未有，褚公书绝伦。
名高前后事，回首一伤神。
----------------------------number 596----------------------------
燕子来舟中作
唐朝
杜甫
湖南为客动经春，燕子衔泥两度新。
旧入故园尝识主，如今社日远看人。
可怜处处巢居室，何异飘飘托此身。
暂语船樯还起去，穿花贴水益沾巾。
----------------------------number 597----------------------------
小寒食舟中作
唐朝
杜甫
佳辰强饮食犹寒，隐几萧条戴鹖冠。
春水船如天上坐，老年花似雾中看。
娟娟戏蝶过闲幔，片片轻鸥下急湍。
云白山青万余里，愁看直北是长安。
----------------------------number 598----------------------------
初冬夜饮
唐朝
杜牧
淮阳多病偶求欢，
客袖侵霜与烛盘。
砌下梨花一堆雪，
明年谁此凭栏杆？
----------------------------number 599----------------------------
村舍燕
唐朝
杜牧
汉宫一百四十五，
多下珠帘闭锁窗，
何处营巢夏将半，
茅檐烟里语双双。
----------------------------number 600----------------------------
登九峰楼寄张祜
唐朝
杜牧
百感衷来不自由，角声孤起夕阳楼。
碧山终日思无尽，芳草何年恨即休。
睫在眼前长不见，道非身外更何求？
谁人得似张公子，千首诗轻万户侯。
----------------------------number 601----------------------------
登乐游原
唐朝
杜牧
长空澹澹孤鸟没，万古销沉向此中。
看取汉家何事业，五陵无树起秋风。
----------------------------number 602----------------------------
过华清宫（长安回望绣成堆）
唐朝
杜牧
长安回望绣成堆，
山顶千门次第开。
一骑红尘妃子笑，
无人知是荔枝来。
----------------------------number 603----------------------------
过华清宫（新丰绿树起黄埃）
唐朝
杜牧
新丰绿树起尘埃，
数骑渔阳探使回。
霓裳一曲千峰上，
舞破中原始下来。
----------------------------number 604----------------------------
过勤政楼
唐朝
杜牧
千秋佳节名空在，
承露丝囊世已无。
唯有紫苔偏称意，
年年因雨上金铺。
----------------------------number 605----------------------------
河湟
唐朝
杜牧
元载相公曾借箸，宪宗皇帝亦留神。
旋见衣冠就东市，忽遗弓剑不西巡。
牧羊驱马虽戎服，白发丹心尽汉臣。
唯有凉州歌舞曲，流传天下乐闲人。
----------------------------number 606----------------------------
江南春绝句
唐朝
杜牧
千里莺啼绿映红，
水村山郭酒旗风。
南朝四百八十寺，
多少楼台烟雨中。
----------------------------number 607----------------------------
将赴吴兴登乐游原
唐朝
杜牧
清时有味是无能，
闲爱孤云静爱僧。
欲把一麾江海去，
乐游原上望昭陵。
----------------------------number 608----------------------------
九日齐山登高
唐朝
杜牧
江涵秋影雁初飞，与客携壶上翠微。
尘世难逢开口笑，菊花须插满头归。
但将酩酊酬佳节，不用登临恨落晖。
古往今来只如此，牛山何必独沾衣？
----------------------------number 609----------------------------
鹭鸶
唐朝
杜牧
雪衣雪发青玉觜，
群捕鱼儿溪影中。
惊飞远映碧山去，
一树梨花落晚风。
----------------------------number 610----------------------------
旅宿
唐朝
杜牧
旅馆无良伴，凝情自悄然。
寒灯思旧事，断雁警愁眠。
远梦归侵晓，家书到隔年。
沧江好烟月，门系钓鱼船。
----------------------------number 611----------------------------
南陵道中
唐朝
杜牧
南陵水面漫悠悠，
风紧云轻欲变秋。
正是客心孤迥处，
谁家红袖凭江楼？
----------------------------number 612----------------------------
念昔游
唐朝
杜牧
十载飘然绳检外，
樽前自献自为酬。
秋山春雨闲吟处，
倚遍江南寺寺楼。
----------------------------number 613----------------------------
念昔游三首（李白题诗水西寺）
唐朝
杜牧
李白题诗水西寺，
古木回岩楼阁风。
半醒半醉游三日，
红白花开山雨中。
----------------------------number 614----------------------------
屏风绝句
唐朝
杜牧
屏风周昉画纤腰，
岁久丹青色半销。
斜倚玉窗鸾发女，
拂尘犹自妒娇娆。
----------------------------number 615----------------------------
齐安郡后池绝句
唐朝
杜牧
菱透浮萍绿锦池，
夏莺千啭弄蔷薇。
尽日无人看微雨，
鸳鸯相对浴红衣。
----------------------------number 616----------------------------
齐安郡中偶题二首（其一）
唐朝
杜牧
两竿落日溪桥上，
半缕轻烟柳影中。
多少绿荷相倚恨，
一时回首背西风。
----------------------------number 617----------------------------
遣怀
唐朝
杜牧
落魄江湖载酒行，
楚腰纤细掌中轻。
十年一觉扬州梦，
赢得青楼薄倖名。
----------------------------number 618----------------------------
秋浦途中
唐朝
杜牧
萧萧山路穷秋雨，
淅淅溪风一岸蒲。
为问寒沙新到雁，
来时还下杜陵无？
----------------------------number 619----------------------------
秋夕
唐朝
杜牧
银烛秋光冷画屏，
轻罗小扇扑流萤。
天街夜色凉如水，
坐看牵牛织女星。
----------------------------number 620----------------------------
润州二首（其一）
唐朝
杜牧
向吴亭东千里秋，
放歌曾作昔年游。
青苔寺里无马迹，
绿水桥边多酒楼。
大抵南朝皆旷达，
可怜东晋最风流。
月明更想桓伊在，
一笛闻吹出塞愁。
----------------------------number 621----------------------------
（七言绝句
沈下贤
唐朝
杜牧
斯人清唱何人和，
草径苔芜不可寻。
一夕小敷山下梦，
水如环珮月如襟。
----------------------------number 622----------------------------
书怀
唐朝
杜牧
满目青山未得过，
镜中无那鬓丝何。
只言旋老转无事，
欲到中年事更多。
----------------------------number 623----------------------------
叹花
唐朝
杜牧
自是寻春去较迟，
不须惆怅怨芳时。
狂风落尽深红色，
绿叶成阴子满枝。
----------------------------number 624----------------------------
七言绝句
题木兰庙
唐朝
杜牧
弯弓征战作男儿，
梦里曾经与画眉。
几度思归还把酒，拂云堆上祝明妃。
----------------------------number 625----------------------------
题齐安城楼
唐朝
杜牧
呜轧江楼角一声，
微阳潋潋落寒汀。
不用凭栏苦回首，
故乡七十五长亭。
----------------------------number 626----------------------------
题桃花夫人庙
唐朝
杜牧
细腰宫里露桃新，
脉脉无言几度春。
至竟息亡缘底事？
可怜金谷坠楼人。
----------------------------number 627----------------------------
题宣州开元寺水阁，阁下宛溪，夹溪居人
唐朝
杜牧
六朝文物草连空，天淡云闲今古同。
鸟去鸟来山色里，人歌人哭水声中。
深秋帘幕千家雨，落日楼台一笛风。
惆怅无因见范蠡，参差烟树五湖东。
----------------------------number 628----------------------------
题扬州禅智寺
唐朝
杜牧
雨过一蝉噪，飘萧松桂秋。
青苔满阶砌，白鸟故迟留。
暮霭生深树，斜阳下小楼。
谁知竹西路，歌吹是扬州。
----------------------------number 629----------------------------
宣州送裴坦判官往舒州，时牧欲赴官归京
唐朝
杜牧
日暖泥融雪半消，行人芳草马声骄。
九华山路云遮寺，清弋江村柳拂桥。
君意如鸿高的的，我心悬旆正摇摇。
同来不得同归去，故国逢春一寂寥！
----------------------------number 630----------------------------
早雁
唐朝
杜牧
金河秋半虏弦开，云外惊飞四散哀。
仙掌月明孤影过，长门灯暗数声来。
须知胡骑纷纷在，岂逐春风一一回。
莫厌潇湘少人处，水多菰米岸莓苔。
----------------------------number 631----------------------------
赠别二首
唐朝
杜牧
娉娉袅袅十三余，豆蔻梢头二月初。
春风十里扬州路，卷上珠帘总不如。
多情却似总无情，唯觉尊前笑不成。
蜡烛有心还惜别，替人垂泪到天明。
----------------------------number 632----------------------------
赠渔父
唐朝
杜牧
芦花深泽静垂纶，
月夕烟朝几十春。
自说孤舟寒水畔，
不曾逢着独醒人。
----------------------------number 633----------------------------
赋得妾薄命
唐朝
杜审言
草绿长门掩，苔青永巷幽。
宠移新爱夺，泪落故情留。
啼鸟惊残梦，飞花搅独愁。
自怜春色罢，团扇复迎秋。
----------------------------number 634----------------------------
和晋陵陆丞早春游望
唐朝
杜审言
独有宦游人，偏惊物候新。
云霞出海曙，梅柳渡江春。
淑气催黄鸟，晴光转绿蘋。
忽闻歌古调，归思欲沾巾。
----------------------------number 635----------------------------
八月十五夜赠张功曹
唐朝
韩愈
纤云四卷天无河，清风吹空月舒波。
沙平水息声影绝，一杯相属君当歌。
君歌声酸辞正苦，不能听终泪如雨。
洞庭连天九疑高，蛟龙出没猩鼯号。
十生九死到官所，幽居默默如藏逃。
下床畏蛇食畏药，海气湿蛰熏腥臊。
昨者州前捶大鼓，嗣皇继圣登夔皋。
赦书一日行千里，罪从大辟皆除死。
迁者追回流者还，涤瑕荡垢清朝班。
州家申名使家抑，坎轲只得移荆蛮。
判司卑官不堪说，未免捶楚尘埃间。
同时辈流多上道，天路幽险难追攀。
君歌且休听我歌，我歌今与君殊科。
一年明月今宵多，人生由命非由他，
有酒不饮奈明何。
----------------------------number 636----------------------------
别韦参军
唐朝
高适
二十解书剑，西游长安城。
举头望君门，屈指取公卿。
国风冲融迈三五，朝廷礼乐弥寰宇。
白璧皆言赐近臣，布衣不得干明主。
归来洛阳无负郭，东过梁宋非吾土。
兔苑为农岁不登，雁池垂钓心长苦。
世人遇我同众人，唯君于我最相亲。
且喜百年见交态，未尝一日辞家贫。
弹棋击筑白日晚，纵酒高歌杨柳春。
欢娱未尽分散去，使我惆怅惊心神。
丈夫不作儿女别，临歧涕泪沾衣巾。
----------------------------number 637----------------------------
除夜作
唐朝
高适
旅馆寒灯独不眠，
客心何事转凄然？
故乡今夜思千里，
霜鬓明朝又一年。
----------------------------number 638----------------------------
封丘县
唐朝
高适
我本渔樵孟诸野，一生自是悠悠者。
乍可狂歌草泽中，宁堪作吏风尘下？
只言小邑无所为，公门百事皆有期。
拜迎官长心欲碎，鞭挞黎庶令人悲。
归来向家问妻子，举家尽笑今如此。
生事应须南亩田，世情付与东流水。
梦想旧山安在哉？为衔君命且迟徊。
乃知梅福徒为尔，转忆陶潜归去来。
----------------------------number 639----------------------------
赋得还山吟送沈四山人
唐朝
高适
还山吟，天高日暮寒山深，送君还山识君心。
人生老大须恣意，看君解作一生事。
山间偃仰无不至，石泉淙淙若风雨，桂花松子常满地。
卖药囊中应有钱，还山服药又长年。
白云劝尽杯中物，明月相随何处眠？
眠时忆问醒时事，梦魂可以相周旋。　　
----------------------------number 640----------------------------
人日寄杜二拾遗
唐朝
高适
人日题诗寄草堂，遥怜故人思故乡。
柳条弄色不忍见，梅花满枝空断肠！
身在南蕃无所预，心怀百忧复千虑。
今年人日空相忆，明年人日知何处？
一卧东山三十春，岂知书剑老风尘，
龙钟还忝二千石，愧尔东西南北人！
----------------------------number 641----------------------------
塞上听吹笛
唐朝
高适
雪净胡天牧马还，
月明羌笛戌楼间。
借问梅花何处落？
风吹一夜满关山！
----------------------------number 642----------------------------
送李少府贬峡中王少府贬长沙
唐朝
高适
嗟君此别意何如，驻马衔杯问谪居。
巫峡啼猿数行泪，衡阳归雁几封书。
青枫江上秋帆远，白帝城边古木疏。
圣代即今多雨露，暂时分手莫踌躇。
----------------------------number 643----------------------------
听张立本女吟
唐朝
高适
危冠广袖楚宫妆，
独步闲庭逐夜凉。
自把玉钗敲砌竹，
清歌一曲月如霜。
----------------------------number 644----------------------------
燕歌行
唐朝
高适
开元二十六年，客有从御史大夫张公出塞而还者，作《燕歌行》以示适。感征戍之事，因而和焉。
汉家烟尘在东北，汉将辞家破残贼。
男儿本自重横行，天子非常赐颜色。
摐金伐鼓下榆关，旌旗逶迤碣石间。
校尉羽书飞瀚海，单于猎火照狼山。
山川萧条极边土，胡骑凭陵杂风雨。
战士军前半死生，美人帐下犹歌舞。
大漠穷秋塞草衰，孤城落日斗兵稀。
身当恩遇常轻敌，力尽关山未解围。
铁衣远戍辛勤久，玉筋应啼别离后。
少妇城南欲断肠，征人蓟北空回首。
边风飘飘那可度，绝域苍茫更何有。
杀气三时作阵云，寒声一夜传刁斗。
相看白刃血纷纷，死节从来岂顾勋。
君不见沙场征战苦，至今犹忆李将军。
----------------------------number 645----------------------------
营州歌
唐朝
高适
营州少年厌原野，
孤裘蒙茸猎城下。
虏酒千钟不醉人，
胡儿十岁能骑马。
----------------------------number 646----------------------------
咏史
唐朝
高适
尚有绨袍赠，应怜范叔寒。
不知天下士，犹作布衣看。
----------------------------number 647----------------------------
醉后赠张九旭
唐朝
高适
世上漫相识，此翁殊不然。
兴来书自圣，醉后语无颠。
白发老闲事，青云在目前。
床头一壶酒，能更几回眠？
----------------------------number 648----------------------------
蝶恋花（百尺朱楼临大道）
近代
王国维
百尺朱楼临大道，
楼外轻雷，不间昏和晓。
独倚阑干人窈窕，
闲中数尽行人小。
一霎车尘生树杪，
陌上楼头，都向尘中老。
薄晚西风吹雨到，
明朝又是伤流潦。
----------------------------number 649----------------------------
次潼关先寄张十二阁老使君
唐朝
韩愈
荆山已去华山来，
日出潼关四扇开。
刺史莫辞迎候远，
相公新破蔡州回。
----------------------------number 650----------------------------
答张十一
唐朝
韩愈
山净江空水见沙，哀猿啼处两三家。
筼筜竞长纤纤笋，踯躅闲开艳艳花。
未报恩波知死所，莫令炎瘴送生涯。
吟君诗罢看双鬓，斗觉霜毛一半加。
----------------------------number 651----------------------------
调张籍
唐朝
韩愈
李杜文章在，光焰万丈长。
不知群儿愚，那用故谤伤！
蚍蜉撼大树，可笑不自量。
伊我生其后，举颈遥相望。
夜梦多见之，昼思反微茫。
徒观斧凿痕，不瞩治水航。
想当施手时，巨刃磨天扬。
垠崖划崩豁，乾坤摆雷硠。
惟此两夫子，家居率荒凉。
帝欲长吟哦，故遣起且僵。
剪翎送笼中，使看百鸟翔。
平生千万篇，金薤垂琳琅。
仙官敕六丁，雷电下取将。
流落人间者，太山一毫芒。
我愿生两翅，捕逐出八荒。
精诚忽交通，百怪入我肠。
剌手拔鲸牙，举瓢酌天浆。
腾身跨汗漫，不着织女襄。
顾语地上友：经营无太忙！
乞君飞霞佩，与我高颉颃。
----------------------------number 652----------------------------
李花赠张十一署
唐朝
韩愈
江陵城西二月尾，
花不见桃惟见李。
风揉雨练雪羞比，
波涛翻空杳无涘。
君知此处花何似？
白花倒烛天夜明，
群鸡惊鸣官吏起。
金乌海底初飞来，
朱辉散射青霞开。
迷魂乱眼看不得，
照耀万树繁如堆。
念昔少年著游燕，
对花岂省曾辞杯？
自从流落忧感集，
欲去未到思先回。
只今四十已如此，
后日更老谁论哉？
力携一樽独就醉，
不忍虚掷委黄埃。
----------------------------number 653----------------------------
青水中蒲三首
唐朝
韩愈
青青水中蒲，下有一双鱼。
君今上陇去，我在与谁居？
青青水中蒲，长在水中居。
寄语浮萍草，相随我不如。
青青水中蒲，叶短不出水。
妇人不下堂，行子在万里。
----------------------------number 654----------------------------
山石
唐朝
韩愈
山石荦确行径微，黄昏到寺蝙蝠飞。
升堂坐阶新雨足，芭蕉叶大栀子肥。
僧言古壁佛画好，以火来照所见稀。
铺床拂席置羹饭，疏粝亦足饱我饥。
夜深静卧百虫绝，清月出岭光入扉。
天明独去无道路，出入高下穷烟霏。
山红涧碧纷烂漫，时见松枥皆十围。
当流赤足踏涧石，水声激激风生衣。
人生如此自可乐，岂必局促为人鞿。
嗟哉吾党二三子，安得至老不更归。
----------------------------number 655----------------------------
石鼓歌
唐朝
韩愈
张生手持石鼓文，劝我试作石鼓歌。
少陵无人谪仙死，才薄将奈石鼓何。
周纲凌迟四海沸，宣王愤起挥天戈。
大开明堂受朝贺，诸侯剑珮鸣相磨。
蒐于岐阳骋雄俊，万里禽兽皆遮罗。
镌功勒成告万世，凿石作鼓隳嵯峨。
从臣才艺咸第一，拣选撰刻留山阿。
雨淋日灸野火燎，鬼物守护烦撝呵。
公从何处得纸本，毫发尽备无差讹。
辞严义密读难晓，字体不类隶与蝌。
年深岂免有缺画，快剑斫断生蛟鼍。
鸾翔凤翥众仙下，珊瑚碧树交枝柯。
金绳铁索锁纽壮，古鼎跃水龙腾梭。
陋儒编诗不收入，二雅褊迫无委蛇。
孔子西行不到秦，掎摭星宿遗羲娥。
嗟余好古生苦晚，对此涕泪双滂沱。
忆昔初蒙博士征，其年始改称元和。
故人从军在右辅，为我度量掘臼科。
濯冠沐浴告祭酒，如此至宝存岂多。
毡包席裹可立致，十鼓只载数骆驼。
荐诸太庙比郜鼎，光价岂止百倍过。
圣恩若许留太学，诸生讲解得切磋。
观经鸿都尚填咽，坐见举国来奔波。
剜苔剔藓露节角，安置妥帖平不颇。
大厦深檐与盖覆，经历久远期无佗。
中朝大官老于事，讵肯感激徒媕婀。
牧童敲火牛砺角，谁复著手为摩挲。
日销月铄就埋没，六年西顾空吟哦。
羲之俗书趁姿媚，数纸尚可博白鹅。
继周八代争战罢，无人收拾理则那。
方今太平日无事，柄任儒术崇丘轲。
安能以此尚论列，愿借辩口如悬河。
石鼓之歌止于此，呜呼吾意其蹉跎。
----------------------------number 656----------------------------
题木居士二首（其一）
唐朝
韩愈
火透波穿不计春，
根如头面干如身。
偶然题作木居士，
便有无穷求福人。
----------------------------number 657----------------------------
听颖师弹琴
唐朝
韩愈
昵昵儿女语，恩怨相尔汝。
划然变轩昂，勇士赴敌场。
浮云柳絮无根蒂，
天地阔远随飞扬。
喧啾百鸟群，忽见孤凤凰。
跻攀分寸不可上，
失势一落千丈强。
蹉余有两耳，未省听丝篁。
自闻颖师弹，起坐在一旁。
推手遽止之，湿衣泪滂滂。
颖乎尔诚能，无以冰炭置我肠！
----------------------------number 658----------------------------
湘中
唐朝
韩愈
猿愁鱼踊水翻波，
自古流传是汨罗。
蘋藻满盘无处奠，
空闻渔父扣弦歌。
----------------------------number 659----------------------------
谒衡岳庙遂宿岳寺题门楼
唐朝
韩愈
五岳祭秩皆三公，四方环镇嵩当中。
火维地荒足妖怪，天假神柄专其雄。
喷云泄雾藏半腹，虽有绝顶谁能穷。
我来正逢秋雨节，阴气晦昧无清风。
潜心默祷若有应，岂非正直能感通。
须臾静扫众峰出，仰见突兀撑青空。
紫盖连延接天柱，石廪腾掷堆祝融。
森然魄动下马拜，松柏一径趋灵宫。
粉墙丹柱动光彩，鬼物图画填青红。
升阶伛偻荐脯酒，欲以菲薄明其衷。
庙内老人识神意，睢盱侦伺能鞠躬。
手持杯珓导我掷，云此最吉余难同。
窜逐蛮荒幸不死，衣食才足甘长终。
侯王将相望久绝，神纵欲福难为功。
夜投佛寺上高阁，星月掩映云曈昽。
猿鸣钟动不知曙，杲杲寒日生于东。
----------------------------number 660----------------------------
游太平公主山庄
唐朝
韩愈
公主当年欲占春，
故将台榭压城闉。
欲知前面花多少，
直到南山不属人。
----------------------------number 661----------------------------
早春呈水部张十八员外
唐朝
韩愈
其一
天街小雨润如酥，
草色遥看近却无。
最是一年春好处，
绝胜烟柳满皇都。
其二
莫道官忙身老大，
即无年少逐春心。
凭君先到江头看，
柳色如今深未深。
----------------------------number 662----------------------------
雉带箭
唐朝
韩愈
原头火烧静兀兀，野雉畏鹰出复没。
将军欲以巧伏人，盘马弯弓惜不发。
地形渐窄观者多，雉惊弓满劲箭加。
冲人决起百余尺，红翎白镞随倾斜。
将军仰笑军吏贺，五色离披马前堕。
----------------------------number 663----------------------------
左迁至蓝关示侄孙湘
唐朝
韩愈
一封朝奏九重天，夕贬潮州路八千。
欲为圣明除弊事，肯将衰朽惜残年！
云横秦岭家何在？雪拥蓝关马不前。
知汝远来应有意，好收吾骨瘴江边。
----------------------------number 664----------------------------
回乡偶书
唐朝
贺知章
离别家乡岁月多，
近来人事半消磨。
惟有门前镜湖水，
春风不改旧时波。
----------------------------number 665----------------------------
回乡偶书（少小离家老大回）
唐朝
贺知章
少小离家老大回，
乡音无改鬓毛衰。
儿童相见不相识，
笑问客从何处来。
----------------------------number 666----------------------------
主人不相识，偶坐为林泉。
唐朝
贺知章
主人不相识，偶坐为林泉。
莫谩愁沽酒，囊中自有钱。
----------------------------number 667----------------------------
不第后赋菊
唐朝
黄巢
待到秋来九月八，
我花开后百花杀。
冲天香阵透长安，
满城尽带黄金甲。
----------------------------number 668----------------------------
渡桑乾
唐朝
贾岛
客舍并州已十霜，
归心日夜忆咸阳。
无端更渡桑乾水，
却望并州是故乡。
----------------------------number 669----------------------------
巴陵夜别王八员外
唐朝
贾至
柳絮飞时别洛阳，
梅花发后在三湘。
世情已逐浮云散，
离恨空随江水长。
----------------------------number 670----------------------------
安定城楼
唐朝
李商隐
迢递高城百尺楼，绿杨枝外尽汀洲。
贾生少年虚垂涕，王粲春来更远游。
永忆江湖归白发，欲回天地入扁舟。
不知腐鼠成滋味，猜意鹓雏竟未休。
----------------------------number 671----------------------------
寄韩潮州愈
唐朝
贾岛
此心曾与木兰舟，直到天南潮水头。
隔岭篇章来华岳，出关书信过泷流。
峰悬驿路残云断，海浸城根老树秋。
一夕瘴烟风卷尽，月明初上浪西楼。
----------------------------number 672----------------------------
寄远
唐朝
贾岛
家住锦水上，身征辽海边。
十书九不到，一到忽经年。
----------------------------number 673----------------------------
剑客
唐朝
贾岛
十年磨一剑，霜刃未曾试。
今日把示君，谁有不平事。
----------------------------number 674----------------------------
暮过山村
唐朝
贾岛
数里闻寒水，山家少四邻。
怪禽啼旷野，落日恐行人。
初月未终夕，边烽不过秦。
萧条桑柘外，烟火渐相亲。
----------------------------number 675----------------------------
三月晦日赠刘评事
唐朝
贾岛
三月正当三十日，
风光别我苦吟身。
共君今夜不须睡，
未到晓钟犹是春。
----------------------------number 676----------------------------
题李凝幽居
唐朝
贾岛
闲居少邻并，草径入荒园。
鸟宿池边树，僧敲月下门。
过桥分野色，移石动云根。
暂去还来此，幽期不负言。
----------------------------number 677----------------------------
题诗后
唐朝
贾岛
两句三年得，一吟双泪流。
知音如不赏，归卧故山秋。
----------------------------number 678----------------------------
题兴化寺园亭
唐朝
贾岛
破却千家作一池，
不栽桃李种蔷薇。
蔷薇花落秋风起，
荆棘满亭君自知。
----------------------------number 679----------------------------
雪晴晚望
唐朝
贾岛
倚杖望晴雪，溪云几万重。
樵人归白屋，寒日下危峰。
野火烧冈草，断烟生石松。
却回山寺路，闻打暮天钟。
----------------------------number 680----------------------------
寻隐者不遇
唐朝
贾岛
松下问童子，
言师采药去。
只在此山中，
云深不知处。
----------------------------number 681----------------------------
忆江上吴处士
唐朝
贾岛
闽国扬帆去，蟾蜍亏复圆。
秋风生渭水，落叶满长安。
此地聚会夕，当时雷雨寒。
兰桡殊未返，消息海云端。
----------------------------number 682----------------------------
初至巴陵与李十二白裴九同泛洞庭湖三首（其二）
唐朝
贾至
枫岸纷纷落叶多，
洞庭秋水晚来波。
乘兴轻舟无近远，
白云明月吊湘娥。
----------------------------number 683----------------------------
春思
唐朝
贾至
草色青青柳色黄，
桃花历乱李花香。
东风不为吹愁欲，
春日偏能惹恨长。
----------------------------number 684----------------------------
洞庭送李十二赴零陵
唐朝
贾至
今日相逢落叶前，
洞庭秋水远连天。
共说京华旧游处，
回看北斗欲潸然。
----------------------------number 685----------------------------
送李侍郎赴常州
唐朝
贾至
雪晴云散北风寒，
楚水吴山道路难；
今日送君须尽醉，
明朝相忆路漫漫！
----------------------------number 686----------------------------
早朝大明宫呈两省僚友
唐朝
贾至
银烛朝天紫陌长，禁城春色晓苍苍。
千条弱柳垂青琐，百啭流莺绕建章。
剑佩声随玉墀步，衣冠身惹御炉香。
共沐恩波凤池里，朝朝染翰侍君王。
----------------------------number 687----------------------------
北齐二首
唐朝
李商隐
一笑相倾国便亡，何劳荆棘始堪伤。
小怜玉体横陈夜，已报周师入晋阳。
巧笑知堪敌万机，倾城最在著戎衣。
晋阳已陷休回顾，更请君王猎一围。
----------------------------number 688----------------------------
北青萝
唐朝
李商隐
残阳西入崦，茅屋访孤僧。
落叶人何在，寒云路几层。
独敲初夜磬，闲倚一枝藤。
世界微尘里，吾宁爱与憎。
----------------------------number 689----------------------------
蝉
唐朝
李商隐
本以高难饱，徒劳恨费声。
五更疏欲断，一树碧无情。
薄宦梗犹泛，故园芜已平。
烦君最相警，我亦举家清。
----------------------------number 690----------------------------
嫦娥（嫦娥应悔偷灵药）
唐朝
李商隐
云母屏风烛影深，
长河渐落晓星沉。
嫦娥应悔偷灵药，
碧海青天夜夜心。
----------------------------number 691----------------------------
嘲桃
唐朝
李商隐
无赖夭桃面，平明露井东。
春风为开了，却似笑春风。
----------------------------number 692----------------------------
筹笔驿
唐朝
李商隐
猿鸟犹疑畏简书，风云常为护储胥。
徒令上将挥神笔，终见降王走传车。
管乐有才终不忝，关张无命欲何如。
他年锦里经祠庙，梁父吟成恨有余。
----------------------------number 693----------------------------
春雨
唐朝
李商隐
怅卧新春白袷衣，白门寥落意多违。
红楼隔雨相望冷，珠箔飘灯独自归。
远路应悲春晼晚，残霄犹得梦依稀。
玉铛缄札何由达，万里云罗一雁飞。
----------------------------number 694----------------------------
代赠二首之一
唐朝
李商隐
楼上黄昏欲望休，
玉梯横绝月如钩。
芭蕉不展丁香结，
同向春风各自愁。
----------------------------number 695----------------------------
悼伤后赴东蜀辟至散关遇雪
唐朝
李商隐
剑外从军远，无家与寄衣。
散关三尺雪，回梦旧鸳机。
----------------------------number 696----------------------------
风雨
唐朝
李商隐
凄凉宝剑篇，羁泊欲穷年。
黄叶仍风雨，青楼自管弦。
新知遭薄俗，旧好隔良缘。
心断新丰酒，销愁斗几千。
----------------------------number 697----------------------------
宫辞
唐朝
李商隐
君恩如水向东流，
得宠忧移失宠愁。
莫向尊前奏花落，
凉风只在殿西头。
----------------------------number 698----------------------------
宫妓
唐朝
李商隐
珠箔轻明拂玉墀，
披香新殿斗腰支。
不须看尽鱼龙戏，
终谴君王怒偃师。
----------------------------number 699----------------------------
韩碑
唐朝
李商隐
元和天子神武姿，彼何人哉轩与羲。
誓将上雪列圣耻，坐法宫中朝四夷。
淮西有贼五十载，封狼生貙貙生罴。
不据山河据平地，长戈利矛日可麾。
帝得圣相相曰度，贼斫不死神扶持。
腰悬相印作都统，阴风惨澹天王旗。
愬武古通作牙爪，仪曹外郎载笔随。
行军司马智且勇，十四万众犹虎貔。
入蔡缚贼献太庙，功无与让恩不訾。
帝曰汝度功第一，汝从事愈宜为辞。
愈拜稽首蹈且舞，金石刻画臣能为。
古者世称大手笔，此事不系于职司。
当仁自古有不让，言讫屡颔天子颐。
公退斋戒坐小阁，濡染大笔何淋漓。
点窜尧典舜典字，涂改清庙生民诗。
文成破体书在纸，清晨再拜铺丹墀。
表曰臣愈昧死上，咏神圣功书之碑。
碑高三丈字如斗，负以灵鳌蟠以螭。
句奇语重喻者少，谗之天子言其私。
长绳百尺拽碑倒，麄砂大石相磨治。
公之斯文若元气，先时已入人肝脾。
汤盘孔鼎有述作，今无其器存其辞。
呜呼圣王及圣相，相与烜赫流淳熙。
公之斯文不示后，曷与三五相攀追。
愿书万本诵万遍，口角流沫右手胝。
传之七十有二代，以为封禅玉检明堂基。
----------------------------number 700----------------------------
韩冬郎即席为诗相送
唐朝
李商隐
其一
十岁裁诗走马成，
冷灰残烛动离情。
桐花万里关山路，
雏凤清于老凤声。
其二
剑栈风樯各苦辛，别时冰雪到时春。
为凭何逊休联句，瘦尽东阳姓沈人。
----------------------------number 701----------------------------
骄儿诗
唐朝
李商隐
衮师我骄儿，美秀乃无匹。
文葆未周晬，固已知六七。
四岁知姓名，眼不视梨栗。
交朋颇窥观，谓是丹穴物。
前朝尚器貌，流品方第一。
不然神仙姿，不尔燕鹤骨。
安得此相谓？欲慰衰朽质。
青春妍和月，朋戏浑甥侄。
绕堂复穿林，沸若金鼎溢。
门有长者来，造次请先出。
客前问所须，含意不吐实。
归来学客面，□败秉爷笏。
或谑张飞胡，或笑邓艾吃。
豪鹰毛崱屴，猛马气佶傈。
截得青筼筜，骑走恣唐突。
忽复学参军，按声唤苍鹘。
又复纱灯旁，稽首礼夜佛。
仰鞭□蛛网，俯首饮花蜜。
欲争蛱蝶轻，未谢柳絮疾。
阶前逢阿姊，六甲颇输失。
凝走弄香奁，拔脱金屈戌。
抱持多反倒，威怒不可律。
曲躬牵窗网，衉唾拭琴漆。
有时看临书，挺立不动膝。
古锦请裁衣，玉轴亦欲乞。
请爷书春胜，春胜宜春日。
芭蕉斜卷笺，辛夷低过笔。
爷昔好读书，恳苦自著述。
憔悴欲四十，无肉畏蚤虱。
儿慎勿学爷，读书求甲乙。
穰苴司马法，张良黄石术，
便为帝王师，不假更纤悉。
况今西与北，羌戎正狂悖。
诛赦两未也，将养如痼疾。
儿当速成大，探雏入虎穴。
当为万户侯，勿守一经帙。
----------------------------number 702----------------------------
悯农
唐朝
李绅
锄禾日当午，
汗滴禾下土。
谁知盘中餐，
粒粒皆辛苦。
春种一粒粟，
秋成万颗子。
四海无闲田，
农夫犹饿死。
----------------------------number 703----------------------------
春梦歌（春梦随云散）
清朝
曹雪芹
警幻仙姑歌辞
春梦随云散，
飞花逐水流。
寄言众儿女，
何必觅闲愁。
----------------------------number 704----------------------------
国民党党歌（三民主义）
近代
孙中山
三民主义，吾党所宗，
以建民国，以建大同。
咨尔多士，为民先锋，
夙夜匪懈，主义是从。
矢勤矢勇，必信必忠，
一心一德，贯彻始终。
----------------------------number 705----------------------------
难念的经
当代
林夕
吞风吻雨葬落日未曾彷徨欺山赶海践雪径也未绝望
拈花把酒偏折煞世人情狂凭这两眼与百臂或千手不能防
天阔阔雪漫漫共谁同航这沙滚滚水皱皱笑着浪荡
贪欢一刻偏教那女儿情长埋葬
笑你我枉花光心计爱竞逐镜花那美丽
怕幸运会转眼远逝为贪嗔喜恶怒着迷
责你我太贪功恋势怪大地众生太美丽
悔旧日太执信约誓为悲欢哀怨妒着迷
啊舍不得璀灿俗世啊躲不开痴恋的欣慰
啊找不到色相代替啊参一生参不透这条难题
吞风吻雨葬落日未曾彷徨欺山赶海践雪径也未绝望
拈花把酒偏折煞世人情狂凭这两眼与百臂或千手不能防
天阔阔雪漫漫共谁同航这沙滚滚水皱皱笑着浪荡
贪欢一刻偏教那女儿情长埋葬
吞风吻雨葬落日未曾彷徨欺山赶海践雪径也未绝望
拈花把酒偏折煞世人情狂凭这两眼与百臂或千手不能防
天阔阔雪漫漫共谁同航这沙滚滚水皱皱笑着浪荡
贪欢一刻偏教那女儿情长埋葬
笑你我枉花光心计爱竞逐镜花那美丽
怕幸运会转眼远逝为贪嗔喜恶怒着迷
责你我太贪功恋势怪大地众生太美丽
悔旧日太执信约誓为悲欢哀怨妒着迷
啊舍不得璀灿俗世啊躲不开痴恋的欣慰
啊找不到色相代替啊参一生参不透这条难题
吞风吻雨葬落日未曾彷徨欺山赶海践雪径也未绝望
拈花把酒偏折煞世人情狂凭这两眼与百臂或千手不能防
天阔阔雪漫漫共谁同航这沙滚滚水皱皱笑着浪荡
贪欢一刻偏教那女儿情长埋葬
吞风吻雨葬落日未曾彷徨欺山赶海践雪径也未绝望
拈花把酒偏折煞世人情狂凭这两眼与百臂或千手不能防
天阔阔雪漫漫共谁同航这沙滚滚水皱皱笑着浪荡
贪欢一刻偏教那女儿情长埋葬
----------------------------number 706----------------------------
花下醉
唐朝
李商隐
寻芳不觉醉流霞，
倚树沉眠日已斜。
客散酒醒深夜后，
更持红烛赏残花。
----------------------------number 707----------------------------
浑河中
唐朝
李商隐
九庙无尘八马回，
奉天城垒长春苔。
咸阳原上英雄骨，
半向君家养马来。
----------------------------number 708----------------------------
寄令狐郎中
唐朝
李商隐
嵩云秦树久离居，
双鲤迢迢一纸书。
休问梁园旧宾客，
茂陵秋雨病相如。
----------------------------number 709----------------------------
寄蜀客
唐朝
李商隐
君到临邛问酒垆，
近来还有长卿无？
金徽却是无情物，
不许文君忆故夫。
----------------------------number 710----------------------------
锦瑟
唐朝
李商隐
锦瑟无端五十弦，一弦一柱思华年。
庄生晓梦迷蝴蝶，望帝春心托杜鹃。
沧海月明珠有泪，蓝田日暖玉生烟。
此情可待成追忆，只是当时已惘然。
----------------------------number 711----------------------------
哭刘司户蕡
唐朝
李商隐
路有论冤谪，言皆在中兴。
空闻迁贾谊，不待相孙弘。
江阔惟回首，天高但抚膺。
去年相送地，春雪满黄陵。
----------------------------number 712----------------------------
泪
唐朝
李商隐
永巷长年怨绮罗，离情终日思风波。
湘江竹上痕无限，岘首碑前洒几多。
人去紫台秋入塞，兵残楚帐夜闻歌。
朝来灞水桥边问，未抵青袍送玉珂。
----------------------------number 713----------------------------
乐游原
唐朝
李商隐
向晚意不适，驱车登古原；
夕阳无限好，只是近黄昏。
----------------------------number 714----------------------------
柳
唐朝
李商隐
曾逐东风拂舞筵，
乐游春苑断肠天。
如何肯到清秋日，
已带斜阳又带蝉。
----------------------------number 715----------------------------
落花
唐朝
李商隐
高阁客竟去，小园花乱飞。
参差连曲陌，迢递送斜晖。
肠断未忍扫，眼穿仍欲归。
芳心向春尽，所得是沾衣。
----------------------------number 716----------------------------
马嵬
唐朝
李商隐
海外徒闻更九州，他生未卜此生休。
空闻虎旅传宵柝，无复鸡人报晓筹。
此日六军同驻马，当时七夕笑牵牛。
如何四纪为天子，不及卢家有莫愁。
----------------------------number 717----------------------------
牡丹
唐朝
李商隐
锦帏初卷卫夫人，绣被犹堆越鄂君。
垂手乱翻雕玉佩，折腰争舞郁金裙。
石家蜡烛何曾剪，荀令香炉可待熏？
我是梦中传彩笔，欲书花叶寄朝云。
----------------------------number 718----------------------------
暮秋独游曲江
唐朝
李商隐
荷叶生时春恨生，
荷叶枯时秋恨成。
深知身在情长在，
怅望江头江水声。
----------------------------number 719----------------------------
沛国东风吹大泽，蒲青柳碧春一色。
唐朝
李商隐
沛国东风吹大泽，蒲青柳碧春一色。
我来不见隆准人，沥酒空余庙中客。
征东同舍鸳与鸾，酒酣劝我悬征鞍。
蓝山宝肆不可入，玉中仍是青琅玕。
武威将军使中侠，少年箭道惊杨叶。
战功高后数文章，怜我秋斋梦蝴蝶。
诘旦九门传奏章，高车大马来煌煌。
路逢邹枚不暇揖，腊月大雪过大梁。
忆昔公为会昌宰，我时入谒虚怀待。
众中赏我赋高唐，回看屈宋由年辈。
公事武皇为铁冠，历厅请我相所难。
我时憔悴在书阁，卧枕芸香春夜阑。
明年赴辟下昭桂，东郊恸哭辞兄弟。
韩公堆上跋马时，回望秦川树如荠。
依稀南指阳台云，鲤鱼食钩猿失群。
湘妃庙下已春尽，虞帝城前初日曛。
谢游桥上澄江馆，下望山城如一弹。
鹧鸪声苦晓惊眠，朱槿花娇晚相伴。
顷之失职辞南风，破帆坏桨荆江中。
斩蛟破璧不无意，平生自许非匆匆。
归来寂寞灵台下，著破蓝衫出无马。
天官补吏府中趋，玉骨瘦来无一把。
手封狴牢屯制囚，直厅印锁黄昏愁。
平时赤帖使修表，上贺嫖姚收贼州。
旧山万仞青霞外，望见扶桑出东海。
爱君忧国去未能，白道青松了然在。
此时闻有燕昭台，挺身东望心眼开。
且吟王粲从军乐，不赋渊明归去来。
彭门十万皆雄勇，首戴公恩若山重。
廷评日下握灵蛇，书记眠时吞彩凤。
之子夫君郑与裴，何甥谢舅当世才。
青袍白简风流极，碧沼红莲倾倒开。
我生粗疏不足数，梁父哀吟鸲鹆舞。
横行阔视倚公怜，狂来笔力如牛弩。
借酒祝公千万年，吾徒礼分常周旋。
收旗卧鼓相天子，相门出相光青史。
----------------------------number 720----------------------------
屏风
唐朝
李商隐
六曲连环接翠帷，
高楼半夜酒醒时。
掩灯遮雾密如此，
雨落月明两不知。
----------------------------number 721----------------------------
曲江
唐朝
李商隐
望断平时翠辇过，空闻子夜鬼悲歌。
金舆不返倾城色，玉殿犹分下苑波。
死忆华亭闻唳鹤，老忧王室泣铜驼。
天荒地变心虽折，若比伤春意未多。
----------------------------number 722----------------------------
日日
唐朝
李商隐
日日春光斗日光，
山城斜路杏花香。
几许心绪浑无事，
得及游丝百尺长？
----------------------------number 723----------------------------
日射
唐朝
李商隐
日射纱窗风撼扉，
香罗拭手春事违。
回廊四合掩寂寞，
碧鹦鹉对红蔷薇。
----------------------------number 724----------------------------
霜月
初闻征雁已无蝉
唐朝
李商隐
初闻征雁已无蝉，
百尺楼南水接天。
青女素娥俱耐冷，
月中霜里斗婵娟。
----------------------------number 725----------------------------
宿骆氏亭寄怀崔雍崔衮
唐朝
李商隐
竹坞无尘水槛清，
相思迢递隔重城；
秋阴不散霜飞晚，
留得枯荷听雨声。
----------------------------number 726----------------------------
隋宫
唐朝
李商隐
乘兴南游不戒严，
九重谁省谏书函。
春风举国裁宫锦，
半作障泥半作帆。
----------------------------number 727----------------------------
晚晴
唐朝
李商隐
深居俯夹城，春去夏犹清。
天意怜幽草，人间重晚晴。
并添高阁迥，微注小窗明。
越鸟巢乾后，归飞体更轻。
----------------------------number 728----------------------------
微雨
唐朝
李商隐
初随林霭动，稍共夜凉分。
窗迥侵灯冷，庭虚近水闻。
【细雨】
帷飘白玉堂，簟卷碧牙床。
楚女当时意，萧萧发彩凉。
----------------------------number 729----------------------------
为有
唐朝
李商隐
为有云屏无限娇，
凤城寒尽怕春宵。
无端嫁得金龟婿，
辜负香衾事早朝。
----------------------------number 730----------------------------
无题（八岁偷照镜）
唐朝
李商隐
八岁偷照镜，长眉已能画。
十岁去踏青，芙蓉作裙衩。
十二学弹筝，银甲不曾卸。
十四藏六亲，悬知犹未嫁。
十五泣春风，背面秋千下。
----------------------------number 731----------------------------
无题（相见时难别亦难）
唐朝
李商隐
相见时难别亦难，东风无力百花残。
春蚕到死丝方尽，蜡炬成灰泪始干。
晓镜但愁云鬓改，夜吟应觉月光寒。
蓬山此去无多路，青鸟殷勤为探看。
----------------------------number 732----------------------------
无题（昨夜星辰昨夜风）
唐朝
李商隐
昨夜星辰昨夜风，画楼西畔桂堂东。
身无彩凤双飞翼，心有灵犀一点通。
隔座送钩春酒暖，分曹射覆蜡灯红。
嗟余听鼓应官去，走马兰台类转蓬。
----------------------------number 733----------------------------
无题二首（凤尾香罗薄几重）
唐朝
李商隐
凤尾香罗薄几重，碧文圆顶夜深缝。
扇裁月魄羞难掩，车走雷声语未通。
曾是寂寥金烬暗，断无消息石榴红。
斑骓只系垂杨岸，何处西南待好风。
重帏深下莫愁堂，卧后清宵细细长。
神女生涯元是梦，小姑居处本无郎。
风波不信菱枝弱，月露谁教桂叶香。
直道相思了无益，未妨惆怅是清狂。
----------------------------number 734----------------------------
无题二首（来是空言去绝踪）
唐朝
李商隐
来是空言去绝踪，月斜楼上五更钟。
梦为远别啼难唤，书被催成墨未浓。
蜡照半笼金翡翠，麝薰微度绣芙蓉。
刘郎已恨蓬山远，更隔蓬山一万重。
飒飒东风细雨来，芙蓉塘外有轻雷。
金蟾啮锁烧香入，玉虎牵丝汲井回。
贾氏窥帘韩掾少，宓妃留枕魏王才。
春心莫共花争发，一寸相思一寸灰。
----------------------------number 735----------------------------
行次西郊作一百韵
唐朝
李商隐
蛇年建午月，我自梁还秦。
南下大散岭，北济渭之滨。
草木半舒坼，不类冰雪晨。
又若夏苦热，燋卷无芳津。
高田长檞枥，下田长荆榛。
农具弃道旁，饥牛死空墩。
依依过村落，十室无一存。
存者皆面啼，无衣可迎宾。
始若畏人问，及门还具陈。
右辅田畴薄，斯民常苦贫。
伊昔称乐土，所赖牧伯仁。
官清若冰玉，吏善如六亲。
生儿不远征，生女事四邻。
浊酒盈瓦缶，烂谷堆荆囷。
健儿庇旁妇，衰翁舐童孙。
况自贞观后，命官多儒臣。
例以贤牧伯，征入司陶钧。
降及开元中，奸邪挠经纶。
晋公忌此事，多录边将勋。
因令猛毅辈，杂牧升平民。
中原遂多故，除授非至尊。
或出倖臣辈，或由帝戚恩。
中原困屠解，奴隶厌肥豚。
皇子弃不乳，椒房抱羌浑。
重赐竭中国，强兵临北边。
控弦二十万，长臂皆如猿。
皇都三千里，来往同雕鸢。
五里一换马，十里一开筵。
指顾动白日，暖热回苍旻。
公卿辱嘲叱，唾弃如粪丸。
大朝会万方，天子正临轩。
彩旂转初旭，玉座当祥烟。
金障既特设，珠帘亦高褰。
捋须蹇不顾，坐在御榻前。
忤者死艰屦，附之升顶颠。
华侈矜递衒，豪俊相并吞。
因失生惠养，渐见征求频。
奚寇东北来，挥霍如天翻。
是时正忘战，重兵多在边。
列城绕长河，平明插旗幡。
但闻虏骑入，不见汉兵屯。
大妇抱儿哭，小妇攀车轓。
生小太平年，不识夜闭门。
少壮尽点行，疲老守空村。
生分作死誓，挥泪连秋云。
廷臣例獐怯，诸将如羸奔。
为贼扫上阳，捉人送潼关。
玉辇望南斗，未知何日旋。
诚知开辟久，遘此云雷屯。
逆者问鼎大，存者要高官。
抢攘互间谍，孰辨枭与鸾？
千马无返辔，万车无还辕。
城空鸟雀死，人去豺狼喧。
南资竭吴越，西费失河源。
因令右藏库，摧毁惟空垣。
如人当一身，有左无右边。
筋体半痿痹，肘腋生臊膻。
列圣蒙此耻，含怀不能宣。
谋臣拱手立，相戒无敢先。
万国困杼轴，内库无金钱。
健儿立霜雪，腹歉衣裳单。
馈饷多过时，高估铜与铅。
山东望河北，爨烟犹相联。
朝廷不暇给，辛苦无半年。
行人榷行资，居者税屋椽。
中间遂作梗，狼藉用戈□。
临门送节制，以锡通天班。
破者以族灭，存者尚迁延。
礼数异君父，羁縻如羌零。
直求输赤诚，所望大体全。
巍巍政事堂，宰相厌八珍。
敢问下执事，今谁掌其权？
疮疽几十载，不敢抉其根。
国蹙赋更重，人稀役弥繁。
近年牛医儿，城社更攀缘。
盲目把大旆，处此京西藩。
乐祸忘怨敌，树党多狂狷。
生为人所惮，死非人所怜。
快刀断其头，列若猪牛悬。
凤翔三百里，兵马如黄巾。
夜半军牒来，屯兵万五千。
乡里骇供亿，老少相扳牵。
儿孙生未孩，弃之无惨颜。
不复议所适，但欲死山间。
尔来又三岁，甘泽不及春。
盗贼亭午起，问谁多穷民。
节使杀亭吏，捕之恐无因。
咫尺不相见，旱久多黄尘。
官健腰佩弓，自言为官巡。
常恐值荒迥，此辈还射人。
愧客问本末，愿客无因循。
郿坞抵陈仓，此地忌黄昏。
我听此言罢，冤愤如相焚。
昔闻举一会，群盗为之奔。
又闻理与乱，系人不系天。
我愿为此事，君前剖心肝。
叩头出鲜血，滂沱污紫宸。
九重黯已隔，涕泗空沾唇。
使典作尚书，厮养为将军。
慎勿道此言，此言未忍闻！
----------------------------number 736----------------------------
燕台诗四首
唐朝
李商隐
春
风光冉冉东西陌，几日娇魂寻不得。
蜜房羽客类芳心，冶叶倡条遍相识。
暖蔼辉迟桃树西，高鬟立共桃鬟齐。
雄龙雌凤杳何许？絮乱丝繁天亦迷。
醉起微阳若初曙，映帘梦断闻残语。
愁将铁网罥珊瑚，海阔天宽迷处所。
衣带无情有宽窄，春烟自碧秋霜白。
研丹擘石天不知，愿得天牢锁冤魄。
夹罗委箧单绡起，香肌冷衬琤琤珮。
今日东风自不胜，化作幽光入西海。
夏
前阁雨帘愁不卷，后堂芳树阴阴见。
石城景物类黄泉，夜半行郎空柘弹。
绫扇唤风阊阖天，轻帏翠幕波洄旋。
蜀魂寂寞有伴未？几夜瘴花开木棉。
桂宫流影光难取，嫣薰兰破轻轻语。
直教银汉堕怀中，未遣星妃镇来去。
浊水清波何异源，济河水清黄河浑。
安得薄雾起缃裙，手接云輧呼太君。
秋
月浪衡天天宇湿，凉蟾落尽疏星入。
云屏不动掩孤嚬，西楼一夜风筝急。
欲织相思花寄远，终日相思却相怨。
但闻北斗声回环，不见长河水清浅。
金鱼锁断红桂春，古时尘满鸳鸯茵。
堪悲小苑作长道，玉树未怜亡国人。
瑶琴愔愔藏楚弄，越罗冷薄金泥重。
帘钩鹦鹉夜惊霜，唤起南云绕云梦。
双璫丁丁联尺素，内记湘川相识处。
歌唇一世衔雨看，可惜馨香手中故。
冬
天东日出天西下，雌凤孤飞女龙寡。
青溪白石不相望，堂上远甚苍梧野。
冻壁霜华交隐起，芳根中断香心死。
浪乘画舸忆蟾蜍，月娥未必婵娟子。
楚管蛮弦愁一概，空城罢舞腰支在。
当时欢向掌中销，桃叶桃根双姊妹。
破鬟倭堕凌朝寒，白玉燕钗黄金蝉。
风车雨马不持去，蜡烛啼红怨天曙。
----------------------------number 737----------------------------
瑶池
唐朝
李商隐
瑶池阿母绮窗开，
黄竹歌声动地哀。
八骏日行三万里，
穆王何事不重来。
----------------------------number 738----------------------------
夜雨寄北
唐朝
李商隐
君问归期未有期，
巴山夜雨涨秋池。
何当共剪西窗烛，
却话巴山夜雨时。
----------------------------number 739----------------------------
谒山
唐朝
李商隐
从来系日乏长绳，
水去云回恨不胜。
欲就麻姑买沧海，
一杯春露冷如冰。
----------------------------number 740----------------------------
忆梅
唐朝
李商隐
定定住天涯，依依向物华。
寒梅最堪恨，长作去年花。
----------------------------number 741----------------------------
忆住一师
唐朝
李商隐
无事经年别远公，
帝城钟晓忆西峰。
炉烟消尽寒灯晦，
童子开门雪满松。
----------------------------number 742----------------------------
赠刘司户蕡
唐朝
李商隐
江风扬浪动云根，重碇危樯白日昏。
已断燕鸿初起势，更惊骚客后归魂。
汉廷急诏谁先入，楚路高歌自欲翻。
万里相逢欢复泣，凤巢西隔九重门。
----------------------------number 743----------------------------
赠柳
唐朝
李商隐
章台从掩映，郢路更参差。
见说风流极，来当婀娜时。
桥回行欲断，堤远意相随。
忍放花如雪，青楼扑酒旗。
----------------------------number 744----------------------------
正月崇让宅
唐朝
李商隐
密锁重关掩绿苔，廊深阁迥此徘徊。
先知风起月含晕，尚自露寒花未开。
蝙拂帘旌终展转，鼠翻窗网小惊猜。
背灯独共馀香语，不觉犹歌《起夜来》。
----------------------------number 745----------------------------
正月十五闻京有灯恨不得观
唐朝
李商隐
月色灯光满帝都，
香车宝辇隘通衢。
身闲不睹中兴盛，
羞逐乡人赛紫姑。
----------------------------number 746----------------------------
滞雨
唐朝
李商隐
滞雨长安夜，
残灯独客愁。
故乡云水地，
归梦不宜秋。
----------------------------number 747----------------------------
重过圣女祠
唐朝
李商隐
白石岩扉碧藓滋，上清沦谪得归迟。
一春梦雨常飘瓦，尽日灵风不满旗。
萼绿华来无定所，杜兰香去未移时。
玉郎会此通仙籍，忆向天阶问紫芝。
----------------------------number 748----------------------------
采桑子
唐朝
李煜
辘轳金井梧桐晚，
几树惊秋。
昼雨新愁，
百尺虾须在玉钩。
琼窗春断双蛾皱，
回首边头。
欲寄鳞游，
九曲寒波不溯流。
----------------------------number 749----------------------------
忆春日太液池亭候对
唐朝
李绅
宫莺报晓瑞烟开，三岛灵禽拂水回。
桥转彩虹当绮殿，舰浮花鹢近蓬莱。
草承香辇王孙长，桃艳仙颜阿母栽。
簪笔此时方侍从，却思金马笑邹枚。
----------------------------number 750----------------------------
采桑子（亭前春逐红英尽）
唐朝
李煜
亭前春逐红英尽，
舞态徘徊。
细雨霏微，
不放双眉时暂开。
绿窗冷静芳音断，
香印成灰。
可奈情怀，
欲睡朦胧入梦来。
----------------------------number 751----------------------------
长相思（一重山）
唐朝
李煜
一重山，两重山，
山远天高烟水寒，
相思枫叶丹。
鞠花开，鞠花残，
塞雁高飞人未还，
一帘风月闲。
----------------------------number 752----------------------------
长相思（云一緺）
唐朝
李煜
云一緺，玉一梭，
澹澹衫儿薄薄罗。
轻颦双黛螺。
秋风多，雨相和，
帘外芭蕉三两窠。
夜长人奈何？
----------------------------number 753----------------------------
捣练子令（深院静）
唐朝
李煜
深院静，小庭空，
断续寒砧断续风。
无奈夜长人不寐，
数声和月到帘栊。
----------------------------number 754----------------------------
捣练子令（云鬟乱）
唐朝
李煜
云鬟乱，晚妆残，
带恨眉儿远岫攒。
斜托香腮春笋嫩，
为谁和泪倚阑干。
----------------------------number 755----------------------------
蝶恋花（遥夜亭皋闲信步）
唐朝
李煜
遥夜亭皋闲信步，
乍过清明，早觉伤春暮。
数点雨声风约住，
朦胧淡月云来去。
桃李依依春暗度，
谁在秋千，笑里低低语。
一片芳心千万绪，
人间没个安排处。
----------------------------number 756----------------------------
更漏子（金雀钗）
唐朝
李煜
金雀钗，红粉面，
花里暂时相见。
知我意，感君怜，
此情须问天。
香作穗，蜡成泪，
还似两人心意。
珊枕腻，锦衾寒，
觉来更漏残。
----------------------------number 757----------------------------
更漏子（柳丝长）
唐朝
李煜
柳丝长，春雨细，
花外漏声迢递。
惊塞雁，起城乌，
画屏金鹧鸪。
香雾薄，透重幕，
惆怅谢家池阁。
红烛背，绣帏垂，
梦长君不知。
----------------------------number 758----------------------------
后庭花破子（玉树后庭前）
唐朝
李煜
玉树后庭前，
瑶草妆镜边。
去年花不老，
今年月又圆。
莫教偏，和月和花，
天教长少年。
----------------------------number 759----------------------------
浣溪沙（红日已高三丈透）
唐朝
李煜
红日已高三丈透，
金炉次第添香兽。
红锦地衣随步皱。
佳人舞点金钗溜，
酒恶时拈花蕊嗅。
别殿遥闻箫鼓奏。
----------------------------number 760----------------------------
浣溪沙（转烛飘蓬一梦归）
唐朝
李煜
转烛飘蓬一梦归，
欲寻陈迹怅人非，
天教心愿与身违。
待月池台空逝水，
荫花楼阁谩斜晖，
登临不惜更沾衣。
----------------------------number 761----------------------------
开元乐（心事数茎白发）
唐朝
李煜
心事数茎白发，
生涯一片青山。
空山有雪相待，
野路无人自还。
----------------------------number 762----------------------------
浪淘沙（帘外雨潺潺）
唐朝
李煜
帘外雨潺潺，
春意阑珊。
罗衾不耐五更寒。
梦里不知身是客，
一晌贪欢。
独自莫凭栏，
无限江山，
别时容易见时难。
流水落花春去也，
天上人间。
----------------------------number 763----------------------------
浪淘沙（往事只堪哀）
唐朝
李煜
往事只堪哀，对景难排。
秋风庭院藓侵阶。
一桁珠帘闲不卷，终日谁来？
金锁已沉埋，壮气蒿莱。
晚凉天净月华开。
相得玉楼瑶殿影，空照秦淮。
----------------------------number 764----------------------------
临江仙（庭空客散人归后）
唐朝
李煜
庭空客散人归后，
画堂半掩珠帘。
林风淅淅夜厌厌，
小楼新月，回首自纤纤。
春光镇在人空老，
新愁往恨何穷。
金刀力困起还慵，
一声羌笛，惊起醉怡容。
----------------------------number 765----------------------------
临江仙（樱桃落尽春归去）
唐朝
李煜
樱桃落尽春归去，
蝶翻金粉双飞。
子规啼月小楼西，
楞帘珠箔，惆怅卷金泥。
门巷寂寥人去后，
望残烟草低迷。
炉香闲袅凤凰儿，
空持罗带，回首恨依依。
----------------------------number 766----------------------------
柳枝（风情渐老见春羞）
唐朝
李煜
风情渐老见春羞，
到处芳魂感旧游。
多谢长条似相识，
强垂烟穗拂人头。
----------------------------number 767----------------------------
南歌子（云鬓裁新绿）
唐朝
李煜
南歌子（云鬓裁新绿）
----------------------------number 768----------------------------
云鬓裁新绿，
唐朝
李煜
四十年来家国，
三千里地山河。
凤阁龙楼连霄汉，
玉楼琼枝作烟萝，
几曾识干戈？
一旦归为臣虏，
沈腰潘鬓消磨。
最是仓皇辞庙日，
教坊犹奏别离歌，
垂泪对宫娥。
----------------------------number 769----------------------------
菩萨蛮（花明月暗笼轻雾）
唐朝
李煜
花明月暗笼轻雾，
今宵好向郎边去。
刬袜步香阶，
手提金缕鞋。
画堂南畔见，
一向偎人颤。
奴为出来难，
教郎恣意怜。
----------------------------number 770----------------------------
菩萨蛮（蓬莱院闭天台女）
唐朝
李煜
蓬莱院闭天台女，
画堂昼寝人无语。
抛枕翠云光，
绣衣闻异香。
潜来珠锁动，
惊觉银屏梦。
脸慢笑盈盈，
相看无限情。
----------------------------number 771----------------------------
菩萨蛮（铜簧韵脆锵寒竹）
唐朝
李煜
铜簧韵脆锵寒竹，
新声慢奏移纤玉。
眼色暗相钩，
秋波横欲流。
雨云深绣户，
未便谐衷素。
宴罢又成空，
魂迷春梦中。
----------------------------number 772----------------------------
青玉案（梵宫百尺同云护）
唐朝
李煜
山林积雪
梵宫百尺同云护，
渐白满苍苔路。
破腊梅花□早露。
银涛无际，玉山万里，
寒罩江南树。
鸦啼影乱天将暮，
海月纤痕映烟雾。
修竹低垂孤鹤舞。
杨花风弄，鹅毛天剪，
总是诗人误。
----------------------------number 773----------------------------
清平乐（别来春半）
唐朝
李煜
别来春半，
触目愁肠断。
砌下落梅如雪乱，
拂了一身还满。
雁来音信无凭，
路遥归梦难成。
离恨恰如春草，
更行更远还生。
----------------------------number 774----------------------------
阮郎归（东风吹水日衔山）
唐朝
李煜
呈郑王十二弟
东风吹水日衔山，
春来长是闲。
落花狼籍酒阑珊，
笙歌醉梦间。
佩声悄，晚妆残，
恁谁整翠鬟。
留连光景惜朱颜，
黄昏独倚阑。
----------------------------number 775----------------------------
三台令（不寐倦长更）
唐朝
李煜
不寐倦长更，
披衣出户行。
月寒秋竹冷，
风切夜窗声。
----------------------------number 776----------------------------
望江梅（闲梦远，南国正芳春）
唐朝
李煜
闲梦远，南国正芳春。
船上管弦江面绿，
满城飞絮混轻尘。
忙杀看花人。
----------------------------number 777----------------------------
望江梅（闲梦远，南国正清秋）
唐朝
李煜
闲梦远，南国正清秋。
千里江山寒色远，
芦花深处泊孤舟。
笛在月明楼。
----------------------------number 778----------------------------
望江南（多少恨）
唐朝
李煜
多少恨，昨夜梦魂中。
还似旧时游上苑，
车如流水马如龙。
花月正春风。
----------------------------number 779----------------------------
望江南（多少泪）
唐朝
李煜
多少泪，断脸复横颐。
心事莫将和泪说，
凤笙休向泪时吹。
肠断更无疑。
----------------------------number 780----------------------------
乌夜啼（昨夜风兼雨）
唐朝
李煜
昨夜风兼雨，
帘帏飒飒秋声。
烛残漏滴频欹枕，
起坐不能平。
世事漫随流水，
算来一梦浮生。
醉乡路稳宜频到，
此外不堪行。
----------------------------number 781----------------------------
喜迁莺（晓月堕）
唐朝
李煜
晓月堕，宿云微，
无语枕凭欹。
梦回芳草思依依，
天远雁声稀。
啼莺散，馀花乱，
寂寞画堂深院。
片红休扫尽从伊，
留待舞人归。
----------------------------number 782----------------------------
相见欢（林花谢了春红）
唐朝
李煜
林花谢了春红，
太匆匆，
无奈朝来寒雨晚来风。
胭脂泪，
相留醉，
几时重，
自是人生长恨水长东。
----------------------------number 783----------------------------
相见欢（无言独上西楼）
唐朝
李煜
无言独上西楼，
月如钩，
寂寞梧桐深院锁清秋。
剪不断，
理还乱，
是离愁，
别是一般滋味在心头。
----------------------------number 784----------------------------
谢新恩（冉冉秋光留不住）
唐朝
李煜
冉冉秋光留不住，
满阶红叶暮。
又是过重阳，台榭登临处。
茱萸香堕，紫菊气，飘庭户，
晚烟笼细雨。
雍雍新雁咽寒声，
愁恨年年长相似。
----------------------------number 785----------------------------
谢新恩（樱花落尽春将困）
唐朝
李煜
樱花落尽春将困，
秋千架下归时。
漏暗斜月迟迟，花在枝。
（原文此处缺十二字）
彻晓纱窗下，待来君不知。
----------------------------number 786----------------------------
谢新恩（樱花落尽阶前月）
唐朝
李煜
樱花落尽阶前月，
象床愁倚薰笼。
远似去年今日，恨还同。
双鬟不整云憔悴，
泪沾红抹胸。
何处相思苦，纱窗醉梦中。
----------------------------number 787----------------------------
一斛珠（晓妆初过）
唐朝
李煜
晓妆初过，
沉檀轻注些儿个。
向人微露丁香颗，
一曲清歌，暂引樱桃破。
罗袖裛残殷色可，
杯深旋被香醪涴。
绣床斜凭娇无那，
烂嚼红茸，笑向檀郎唾。
----------------------------number 788----------------------------
渔父（浪花有意千里雪）
唐朝
李煜
浪花有意千里雪，
桃李无言一队春。
一壶酒，一竿身，
世上如侬有几人。
----------------------------number 789----------------------------
渔父（一棹春风一叶舟）
唐朝
李煜
一棹春风一叶舟，
一纶茧缕一轻钩。
花满渚，酒满瓯，
万顷波中得自由。
----------------------------number 790----------------------------
虞美人（春花秋月何时了）
唐朝
李煜
春花秋月何时了，
往事知多少。
小楼昨夜又东风，
故国不堪回首月明中。
雕栏玉砌应犹在，
只是朱颜改。
问君能有几多愁，
恰似一江春水向东流。
----------------------------number 791----------------------------
虞美人（风回小院庭芜绿）
唐朝
李煜
风回小院庭芜绿，
柳眼春相续。
凭阑半日独无言，
依旧竹声新月似当年。
笙歌未散尊前在，
池面冰初解。
烛明香暗画楼深，
满鬓清霜残雪思难任。
----------------------------number 792----------------------------
玉楼春（晚妆初了明肌雪）
唐朝
李煜
晚妆初了明肌雪，
春殿嫔娥鱼贯列。
笙箫吹断水云开，
重按霓裳歌遍彻。
临风谁更飘香屑，
醉拍阑干情味切。
归时休放烛花红，
待踏马蹄清夜月。
----------------------------number 793----------------------------
子夜歌（人生愁恨何能免）
唐朝
李煜
人生愁恨何能免，
销魂独我情何限。
故国梦重归，
觉来双泪垂。
高楼谁与上，
长记秋晴望。
往事已成空，
还如一梦中。
----------------------------number 794----------------------------
子夜歌（寻春须是先春早）
唐朝
李煜
寻春须是先春早，
看花莫待花枝老。
缥色玉柔擎，
醅浮盏面清。
何妨频笑粲，
禁苑春归晚。
同醉与闲评，
诗随羯鼓成。
----------------------------number 795----------------------------
长安古意
唐朝
卢照邻
长安大道连狭斜，青牛白马七香车。
玉辇纵横过主第，金鞭络绎向侯家。
龙衔宝盖承朝日，凤吐流苏带晚霞。
百尺游丝争绕树，一群娇鸟共啼花。
游蜂戏蝶千门侧，碧树银台万种色。
复道交窗作合欢，双阙连薨垂风翼。
梁家画阁中天起，汉帝金茎云外直。
楼前相望不相知，陌上相逢讵相识？
借问吹箫向紫烟，曾经学舞度芳年。
得成比目何辞死，愿作鸳鸯不羡仙。
比目鸳鸯真可羡，双去双来君不见？
生陪帐额绣孤鸾，好取门帘帖双燕。
双燕双飞绕画梁，罗惟翠被郁金香。
片片行云着蝉翼，纤纤初月上鸦黄。
鸦黄粉白车中出，含娇含态情非一。
妖童宝马铁连钱，娼妇盘龙金屈膝。
御史府中乌夜啼，廷尉门前雀欲栖。
隐隐朱城临玉道，遥遥翠幰没金堤。
挟弹飞鹰杜陵北，探丸借客渭桥西。
俱邀侠客芙蓉剑，共宿娼家桃李蹊。
娼家日暮紫罗裙，请歌一啭口氛氲。
北堂夜夜人如月，南陌朝朝骑似云。
南陌北堂连北里，五剧三条控三市。
弱柳青槐拂地垂，佳气红尘暗天起。
汉代金吾千骑来，翡翠屠苏鹦鹉杯。
罗襦宝带为君解，燕歌赵舞为君开。
别有豪华称将相，转日回天不相让。
意气由来排灌夫，专权判不容萧相。
专权意气本豪雄，青虬紫燕坐春风。
自言歌舞长千载，自谓骄奢凌五公。
节物风光不相待，桑田碧海须臾改。
昔时金阶白玉堂，即今惟见青松在。
寂寂寥寥扬子居，年年岁岁一床书。
独有南山桂花发，飞来飞去袭人裾。
----------------------------number 796----------------------------
别舍弟宗一
唐朝
柳宗元
零落残红倍黯然，双垂别泪越江边。
一身去国六千里，万死投荒十二年。
桂岭瘴来云似墨，洞庭春尽水如天。
欲知此后相思梦，长在荆门郢树烟。
----------------------------number 797----------------------------
晨诣超师院读禅经
唐朝
柳宗元
汲井漱寒齿，清心拂尘服。
闲持贝叶书，步出东斋读。
真源了无取，妄迹世所逐。
遗言冀可冥，缮性何由熟。
道人庭宇静，苔色连深竹。
日出雾露馀，青松如膏沐。
澹然离言说，悟悦心自足。
----------------------------number 798----------------------------
酬曹侍御过象县见寄
唐朝
柳宗元
破额山前碧玉流，骚人遥驻木兰舟。
春风无限潇湘意，欲采蘋花不自由。
----------------------------number 799----------------------------
登柳州城楼寄漳汀封连四州刺史
唐朝
柳宗元
城上高楼接大荒，海天愁思正茫茫。
惊风乱飐芙蓉水，密雨斜侵薜荔墙。
岭树重遮千里目，江流曲似九回肠。
共来百粤文身地，犹自音书滞一乡。
----------------------------number 800----------------------------
衡阳与梦得分路赠别
唐朝
柳宗元
十年憔悴到秦京，谁料翻为岭外行。
伏波故道风烟在，翁仲遗墟草树平。
直以慵疏招物议，休将文字占时名。
今朝不用临河别，垂泪行行便濯缨。
----------------------------number 801----------------------------
江雪
唐朝
柳宗元
千山鸟飞绝，万径人踪灭。
孤舟蓑笠翁，独钓寒江雪。
----------------------------number 802----------------------------
柳州城西北隅种柑树
唐朝
柳宗元
手种黄柑二百株，春来新叶遍城隅。
方同楚客怜皇树，不学荆州利木奴。
几岁开花闻喷雪，何人摘实见垂珠？
若教坐待成林日，滋味还堪养老夫。
----------------------------number 803----------------------------
南涧中题
唐朝
柳宗元
秋气集南涧，独游亭午时。
迴风一萧瑟，林影久参差。
始至若有得，稍深遂忘疲。
羁禽响幽谷，寒藻舞沦漪。
去国魂已游，怀人泪空垂。
孤生易为感，失路少所宜。
索寞竟何事？徘徊只自知。
谁为后来者，当与此心期！
----------------------------number 804----------------------------
秋晓行南谷经荒村
唐朝
柳宗元
杪秋霜露重，晨起行幽谷。
黄叶覆溪桥，荒村唯古木。
寒花疏寂历，幽泉微断续。
机心久已忘，何事惊麋鹿？
----------------------------number 805----------------------------
溪居
唐朝
柳宗元
久为簪组束，幸此南夷谪。
闲依农圃邻，偶似山林客。
晓耕翻露草，夜榜响溪石。
来往不逢人，长歌楚天碧。
----------------------------number 806----------------------------
渔翁
唐朝
柳宗元
渔翁夜傍西岩宿，
晓汲清湘燃楚竹。
烟销日出不见人，
欸乃一声山水绿。
回看天际下中流，
岩上无心云相逐。
----------------------------number 807----------------------------
与浩初上人同看山寄京华亲故
唐朝
柳宗元
海畔尖山似剑芒，
秋来处处割愁肠。
若为化作身千亿，
散向峰头望故乡。
----------------------------number 808----------------------------
雨后晓行独至愚溪北池
唐朝
柳宗元
宿云散洲渚，晓日明村坞。
高树临清池，风惊夜来雨。
予心适无事，偶此成宾主。
----------------------------number 809----------------------------
中夜起望西园值月上
唐朝
柳宗元
觉闻繁露坠，开户临西园。
寒月上东岭，泠泠疏竹根。
石泉远逾响，山鸟时一喧。
倚楹遂至旦，寂寞将何言。
----------------------------number 810----------------------------
重别梦得
唐朝
柳宗元
二十年来万事同，
今朝岐路忽西东。
皇恩若许归田去，
晚岁当为邻舍翁。
----------------------------number 811----------------------------
绝句（朝游北海暮苍梧）
唐朝
吕洞宾
朝游北海暮苍梧，
袖里青蛇胆气粗。
三醉岳阳人不识，
朗吟飞过洞庭湖。
----------------------------number 812----------------------------
梧桐影（明月斜）
唐朝
吕洞宾
明月斜，秋风冷，
今夜故人来不来？
教人立尽梧桐影。
----------------------------number 813----------------------------
于易水送人一绝
唐朝
骆宾王
此地别燕丹，
壮士发冲冠。
昔时人已没，
今日水犹寒。
----------------------------number 814----------------------------
在狱咏蝉并序
唐朝
骆宾王
余禁所禁垣西，是法厅事也，有古槐数珠焉。虽生意可知，同殷仲文之古树，而听讼斯在，即周召伯之甘棠。每至夕照低阴，秋蝉疏引，发声幽息，有切尝闻。岂人心异于曩时，将虫响悲于前听。嗟乎，声以动容，德人以象贤。故洁其身也，禀君子达人之高行，蜕其皮也，有仙都羽化之灵姿。候时而来，顺阴阳之数，应节为变，寄藏用之机。有目斯开，不以道昏而昧其视，有翼自薄，不以俗厚而其真。吟乔树之微风，韵姿天纵，饮高秋之坠露，清畏人知。仆失路艰虞，遭时微徽。不哀伤而自怨，未摇落而先衰。闻蟪蛄之流声，悟平反之已奏，见情沿物应，哀弱羽之飘零，道寄人知，悯馀声之寂寞。非谓文墨，取代幽忧云尔。
西陆蝉声唱，南冠客思深。
不堪玄鬓影，来对白头吟。
露重飞难进，风多响易沉。
无人信高洁，谁为表余心。
----------------------------number 815----------------------------
登鹿门山怀古
唐朝
孟浩然
清晓因兴来，乘流越江岘。
沙禽近方识，浦树远莫辨。
渐到鹿门山，山明翠微浅。
岩潭多屈曲，舟楫屡回转。
昔闻庞德公，采药遂不返。
金涧养芝术，石床卧苔藓。
纷至感耆旧，结揽事攀践。
隐迹今尚存，高风邈已远。
白云何时去，丹桂空偃蹇。
探讨意未穷，回舻夕阳晚。
----------------------------number 816----------------------------
登望楚山最高顶
唐朝
孟浩然
山水观形胜，襄阳美会稽。
最高唯
望楚，曾未一攀跻。
石壁疑削成，众山比全低。
晴明试登陟，目极无端倪。
云梦掌中小，武陵花处迷。
暝还归骑下，萝月映深溪。
----------------------------number 817----------------------------
东陂遇雨率尔贻谢南池
唐朝
孟浩然
田家春事起，丁壮就东陂。
殷殷雷声作，森森雨足垂。
海虹晴始见，河柳润初移。
余意在耕稼，因君问土宜。
----------------------------number 818----------------------------
渡浙江问舟中人
唐朝
孟浩然
潮落江平未有风，
扁舟共济与君同。
时时引领望天未，
何处青山是越中？
----------------------------number 819----------------------------
过故人庄
唐朝
孟浩然
故人具鸡黍，邀我至田家。
绿树村边合，青山郭外斜。
开轩面场圃，把酒话桑麻。
待到重阳日，还来就菊花。
----------------------------number 820----------------------------
临洞庭湖赠张丞相
唐朝
孟浩然
八月湖水平，涵虚混太清。
气蒸云梦泽，波撼岳阳城。
欲济无舟楫，端居耻圣明。
坐观垂钓者，徒有羡鱼情。
----------------------------number 821----------------------------
留别王维
唐朝
孟浩然
寂寂竟何待，朝朝空自归。
欲寻芳草去，惜与故人违。
当路谁相假，知音世所稀。
只应守寂寞，还掩故园扉。
----------------------------number 822----------------------------
洛中访袁拾不遇
唐朝
孟浩然
洛阳访才子，江岭作流人。
闻说梅花早，何如北地春。
----------------------------number 823----------------------------
彭蠡湖中望庐山
唐朝
孟浩然
太虚生月晕，舟子知天风。
挂席候明发，渺漫平湖中。
中流见匡阜，势压九江雄。
黯黮凝黛色，峥嵘当曙空。
香炉初上日，瀑水喷成虹。
久欲追尚子，况兹怀远公。
我来限于役，未暇息微躬。
淮海途将半，星霜岁欲穷。
寄言岩栖者，毕趣当来同。
----------------------------number 824----------------------------
秦中寄远上人
唐朝
孟浩然
一丘常欲卧，三径苦无资。
北土非吾愿，东林怀我师。
黄金燃桂尽，壮志逐年衰。
日夕凉风至，闻蝉但益悲。
----------------------------number 825----------------------------
清明日宴梅道士房
唐朝
孟浩然
林卧愁春尽，开轩览物华。
忽逢青鸟使，邀入赤松家。
丹灶初开火，仙桃正发花。
童颜若可驻，何惜醉流霞！
----------------------------number 826----------------------------
秋登兰山寄张五
唐朝
孟浩然
北山白云里，隐者自怡悦。
相望试登高，心随雁飞灭。
愁因薄暮起，兴是清秋发。
时见归村人，沙行渡头歇。
天边树若荠，江畔舟如月。
何当载酒来，共醉重阳节。
----------------------------number 827----------------------------
宿桐庐江寄广陵旧游
唐朝
孟浩然
山暝听猿愁，沧江急夜流。
风鸣两岸叶，月照一孤舟。
建德非吾土，维扬忆旧游。
还将两行泪，遥寄海西头。
----------------------------number 828----------------------------
岁暮归南山
唐朝
孟浩然
北阙休上书，南山归敝庐。
不才明主弃，多病故人疏。
白发催年老，青阳逼岁除。
永怀愁不寐，松月夜窗虚。
----------------------------number 829----------------------------
题义公禅房
唐朝
孟浩然
义公习禅寂，结宇依空林。
户外一峰秀，阶前众壑深。
夕阳连雨足，空翠落庭阴。
看取莲花净，方知不染心。
----------------------------number 830----------------------------
题终南翠微寺空上人房
唐朝
孟浩然
翠微终南里，雨后宜返照。
闭关久沈冥，杖策一登眺。
遂造幽人室，始知静者妙。
儒道虽异门，云林颇同调。
雨心喜相得，毕景共谈笑。
暝怀赤城标，更忆临海峤。
风泉有清音，何必苏门啸。
----------------------------number 831----------------------------
田园作
唐朝
孟浩然
弊庐隔尘喧，惟先养恬素。
卜邻近三径，植果盈千树。
粤余任推迁，三十犹未遇。
书剑时将晚，丘园日空暮。
晨兴自多怀，昼坐常寡悟。
冲天羡鸿鹄，争食羞鸡鹜。
望断金马门，劳歌采樵路。
乡曲无知己，朝端乏亲故。
谁能为扬雄，一荐甘泉赋？
----------------------------number 832----------------------------
晚泊浔阳望庐山
唐朝
孟浩然
挂席几千里，名山都未逢。
泊舟浔阳郭，始见香炉峰。
尝读远公传，永怀尘外踪。
东林精舍近，日暮空闻钟。
----------------------------number 833----------------------------
万山潭作
唐朝
孟浩然
垂钓坐磐石，水清心亦闲。
鱼行潭树下，猿挂岛藤间。
游女昔解佩，传闻于此山。
求之不可得，沿月棹歌还。
----------------------------number 834----------------------------
西山寻辛谔
唐朝
孟浩然
漾舟乘水便，因访故人居。
落日清川里，谁言独羡鱼？
石潭窥洞彻，沙岸历纡余。
竹屿见垂钩，茅斋闻读书。
款言忘景夕，清兴属凉初。
回也一瓢饮，贤哉常晏如！
----------------------------number 835----------------------------
夏日南亭怀辛大
唐朝
孟浩然
山光忽西落，池月渐东上。
散发乘夜凉，开轩卧闲敞。
荷风送香气，竹露滴清响。
欲取鸣琴弹，恨无知音赏。
感此怀故人，中宵劳梦想。
----------------------------number 836----------------------------
寻天台山
唐朝
孟浩然
吾友太乙子，餐霞卧赤城。
欲寻华顶去，不惮恶溪名。
歇马凭云宿，扬帆截海行。
高高翠微星，遥见石梁横。
----------------------------number 837----------------------------
扬子津望京口
唐朝
孟浩然
北固临京口，夷山近海滨。
江风白浪起，愁杀渡头人。
----------------------------number 838----------------------------
耶溪泛舟
唐朝
孟浩然
落景馀清晖，轻桡弄溪渚。
澄明爱水物，临泛何容与。
白首垂钓翁，新妆浣纱女。
相看未相识，脉脉不得语。
----------------------------number 839----------------------------
夜归鹿门歌
唐朝
孟浩然
山寺钟鸣昼已昏，渔梁渡头争渡喧。
人随沙岸向江村，余亦乘舟归鹿门。
鹿门月照开烟树，忽到庞公栖隐处。
岩扉松径长寂寥，唯有幽人自来去。
----------------------------number 840----------------------------
与诸子登岘山
唐朝
孟浩然
人事有代谢，往来成古今。
江山留胜迹，我辈复登临。
水落鱼梁浅，天寒梦泽深。
羊公碑尚在，读罢泪沾襟。
----------------------------number 841----------------------------
早寒有怀
唐朝
孟浩然
木落雁南渡，北风江上寒。
我家襄水曲，遥隔楚云端。
乡泪客中尽，孤帆天际看。
迷津欲有问，平海夕漫漫。
----------------------------number 842----------------------------
舟中晚望
唐朝
孟浩然
挂席东南望，青山水国遥。
舳舻争利涉，来往接风潮。
问我今何去？天台访石桥。
坐看霞色晚，疑日赤城标。
----------------------------number 843----------------------------
古别离
唐朝
孟郊
欲别牵郎衣，郎今到何处？
不恨归来迟，莫向临邛去！
----------------------------number 844----------------------------
古薄命妾
唐朝
孟郊
不惜十指弦，为君千万弹。
常恐新声至，坐使故声残。
弃置今日悲，即是昨日欢。
将新变故易，持故为新难。
青山有蘼芜，泪叶长不干。
空令后代人，采掇幽思兰。
----------------------------number 845----------------------------
古怨别
唐朝
孟郊
飒飒秋风生，愁人怨离别。
含情两相向，欲语气先咽。
心曲千万端，悲来却难说。
别后唯所思，天涯共明月。
----------------------------number 846----------------------------
列女操
唐朝
孟郊
梧桐相待老，鸳鸯会双死。
贞女贵殉夫，舍生亦如此。
波澜誓不起，妾心古井水。
----------------------------number 847----------------------------
洛桥晚望
唐朝
孟郊
天津桥下冰初结，洛阳陌上人行绝；
榆柳萧疏楼阁闲，月明直见嵩山雪。
----------------------------number 848----------------------------
秋月颜色冰，老客志气单。
唐朝
孟郊
秋月颜色冰，老客志气单。
冷露滴梦破，峭风梳骨寒。
席上印病文，中转愁盘。
疑虑无所凭，虚听多无端。
梧桐枯峥嵘，声响如哀弹。
----------------------------number 849----------------------------
秋夕贫居述怀
唐朝
孟郊
卧冷无远梦，听秋酸别情。
高枝低枝风，千叶万叶声。
浅井不供饮，瘦田常废耕。
今交非古交，贫语闻皆轻。
----------------------------number 850----------------------------
巫山曲
唐朝
孟郊
巴江上峡重复重，阳台碧峭十二峰。
荆王猎时逢暮雨，夜卧高丘梦神女。
轻红流烟湿艳姿，行云飞去明星稀。
目极魂断望不见，猿啼三声泪滴衣。
----------------------------number 851----------------------------
游终南山
唐朝
孟郊
南山塞天地，日月石上生。
高峰夜留景，深谷昼未明。
山中人自正，路险心亦平。
长风驱松柏，声拂万壑清。
即此悔读书，朝朝近浮名。
----------------------------number 852----------------------------
游子吟
唐朝
孟郊
慈母手中线，游子身上衣。
临行密密缝，意恐迟迟归。
谁言寸草心，报得三春晖。
----------------------------number 853----------------------------
怨诗
唐朝
孟郊
试妾与君泪，两地滴池水。
看取芙蓉花，今年为谁死！
----------------------------number 854----------------------------
贫女
唐朝
秦韬玉
蓬门未识绮罗香，拟托良媒益自伤。
谁爱风流高格调，共怜时世俭梳妆。
敢将十指夸针巧，不把双眉斗画长。
苦恨年年压金线，为他人作嫁衣裳。
----------------------------number 855----------------------------
别薛华
唐朝
王勃
送送多穷路，遑遑独问津。
悲凉千里道，凄断百年身。
心事同漂泊，生涯共苦辛。
无论去与住，俱是梦中人。
----------------------------number 856----------------------------
采莲曲
唐朝
王昌龄
荷叶罗裙一色裁，
芙蓉向脸两边开。
乱入池中看不见，
闻歌始觉有人来。
----------------------------number 857----------------------------
江亭夜月送别二首
唐朝
王勃
江送巴南水，山横塞北云。
津亭秋月夜，谁见泣离群。
乱烟笼碧砌，飞月向南端。
寂寞离亭掩，江山此夜寒。
----------------------------number 858----------------------------
山中
唐朝
王勃
长江悲已滞，万里念将归。
况属高风晚，山山黄叶飞。
----------------------------number 859----------------------------
咏风
唐朝
王勃
肃肃凉风生，加我林壑清。
驱烟寻涧户，卷雾出山楹。
去来固无迹，动息如有情。
日落山水静，为君起松声。
----------------------------number 860----------------------------
长信秋词五首（金井梧桐秋叶黄）
唐朝
王昌龄
金井梧桐秋叶黄，
珠帘不卷夜来霜。
熏笼玉枕无颜色，
卧听南宫清漏长。
----------------------------number 861----------------------------
长信秋词五首（真成薄命久寻思）
唐朝
王昌龄
真成薄命久寻思，
梦见君王觉后疑。
火照西宫知夜饮，
分明複道奉恩时。
----------------------------number 862----------------------------
出塞
唐朝
王昌龄
秦时明月汉时关，
万里长征人未还。
但使龙城飞将在，
不教胡马度阴山。
----------------------------number 863----------------------------
春宫曲
唐朝
王昌龄
昨夜风开露井桃，
未央前殿月轮高。
平阳歌舞新承宠，
帘外春寒赐锦袍。
----------------------------number 864----------------------------
从军行
唐朝
王昌龄
大漠风尘日色昏，
红旗半卷出辕门。
前军夜战洮河北，
已报生擒吐谷浑。
----------------------------number 865----------------------------
从军行（烽火城西百尺楼）
唐朝
王昌龄
烽火城西百尺楼，
黄昏独坐海风秋。
更吹羌笛关山月，
无那金闺万里愁。
----------------------------number 866----------------------------
从军行（琵琶起舞换新声）
唐朝
王昌龄
琵琶起舞换新声，
总是关山旧别情。
撩乱边愁听不尽，
高高秋月照长城。
----------------------------number 867----------------------------
从军行（青海长云暗雪山）
唐朝
王昌龄
青海长云暗雪山，
孤城遥望玉门关。
黄沙百战穿金甲，
不破楼兰终不还。
----------------------------number 868----------------------------
答武陵太守
唐朝
王昌龄
仗剑行千里，微躯敢一言。
曾为大梁客，不负信陵恩。
----------------------------number 869----------------------------
闺怨
唐朝
王昌龄
闺中少妇不知愁，
春日凝妆上翠楼。
忽见陌头杨柳色，
悔教夫婿觅封侯。
----------------------------number 870----------------------------
青楼曲二首
唐朝
王昌龄
白马金鞍随武皇，
旌旗十万宿长扬。
楼头少妇鸣筝坐，
遥见飞尘入建章。
驰道杨花满御沟，
红妆漫绾上青楼。
金章紫绶千余骑，
夫婿朝回初拜侯。
----------------------------number 871----------------------------
塞上曲
唐朝
王昌龄
蝉鸣空桑林，八月萧关道。
出塞入塞寒，处处黄芦草。
从来幽并客，皆共尘沙老。
莫学游侠儿，矜夸紫骝好。
----------------------------number 872----------------------------
塞下曲
唐朝
王昌龄
饮马渡秋水，水寒风似刀。
平沙日未没，黯黯见临洮。
昔日长城战，咸言意气高。
黄尘足今古，白骨乱蓬蒿。
----------------------------number 873----------------------------
送柴侍御
唐朝
王昌龄
流水通波接武岗，
送君不觉有离伤。
青山一道同云雨，
明月何曾是两乡。
----------------------------number 874----------------------------
送郭司仓
唐朝
王昌龄
映门淮水绿，留骑主人心。
明月随良掾，春潮夜夜深。
----------------------------number 875----------------------------
送魏二
唐朝
王昌龄
醉别江楼橘柚香，江风引雨入舟凉。
忆君遥在潇湘月，愁听清猿梦里长。
----------------------------number 876----------------------------
听流人水调子
唐朝
王昌龄
孤舟微月对枫林，
分付鸣筝与客心。
岭色千重万重雨，
断弦收与泪痕深。
----------------------------number 877----------------------------
高卧南斋时，开帷月初吐。
唐朝
王昌龄
高卧南斋时，开帷月初吐。
清辉澹水木，演漾在窗户。
荏苒几盈虚，澄澄变今古。
美人清江畔，是夜越吟苦。
千里共如何，微风吹兰杜。
----------------------------number 878----------------------------
西宫春怨
唐朝
王昌龄
西宫夜静百花香，
欲卷珠帘春恨长。
斜抱云和深见月，
朦胧树色隐昭阳。
----------------------------number 879----------------------------
次北固山下
唐朝
王湾
客路青山外，行舟绿水前。
潮平两岸阔，风正一帆悬。
海日生残夜，江春入旧年。
乡书何处达，归雁洛阳边。
----------------------------number 880----------------------------
酬郭给事（洞门高阁霭余晖）
唐朝
王维
洞门高阁霭余晖，桃李阴阴柳絮飞。
禁里疏钟官舍晚，省中啼鸟吏人稀。
晨摇玉佩趋金殿，夕奉天书拜琐闱。
强欲从君无那老，将因卧病解朝衣。
----------------------------number 881----------------------------
酬张少府（晚年惟好静）
唐朝
王维
晚年惟好静，万事不关心。
自顾无长策，空知返旧林。
松风吹解带，山月照弹琴。
君问穷通理，渔歌入浦深。
----------------------------number 882----------------------------
出塞作
唐朝
王维
居延城外猎天骄，白草连天野火烧。
暮云空碛时驱马，秋日平原好射雕。
护羌校尉朝乘障，破虏将军夜渡辽。
玉靶角弓珠勒马，汉家将赐霍嫖姚。
----------------------------number 883----------------------------
春日上方即事
唐朝
王维
好读高僧传，时看辟谷方。
鸠形将刻杖，龟壳用支床。
柳色春山映，梨花夕鸟藏。
北窗桃李下，闲坐但焚香。
----------------------------number 884----------------------------
春日与裴迪过新昌里访吕逸人不遇
唐朝
王维
桃源一向绝风尘，柳市南头访隐沦。
到门不敢题凡鸟，看竹何须问主人。
城上青山如屋里，东家流水入西邻。
闭户著书多岁月，种松皆作老龙鳞。
----------------------------number 885----------------------------
春中田园作
唐朝
王维
屋上春鸠鸣，村边杏花白。
持斧伐远扬，荷锄觇泉脉。
归燕识故巢，旧人看新历。
临觞忽不御，惆怅远行客。
----------------------------number 886----------------------------
奉和圣制从蓬莱向兴庆阁道中留春雨中春望之作应制
唐朝
王维
渭水自萦秦塞曲，黄山旧绕汉宫斜。
銮舆迥出千门柳，阁道回看上苑花。
云里帝城双凤阙，雨中春树万人家。
为乘阳气行时令，不是宸游重物华。
----------------------------number 887----------------------------
观猎
唐朝
王维
风劲角弓鸣，将军猎渭城。
草枯鹰眼疾，雪尽马蹄轻。
忽过新丰市，还归细柳营。
回看射雕处，千里暮云平。
----------------------------number 888----------------------------
归嵩山作
唐朝
王维
清川带长薄，车马去闲闲。
流水如有意，暮禽相与还。
荒城临古渡，落日满秋山。
迢递嵩高下，归来且闭关。
----------------------------number 889----------------------------
过香积寺
唐朝
王维
不知香积寺，数里入云峰。
古木无人径，深山何处钟。
泉听咽危石，日色冷青松。
薄暮空潭曲，安禅制毒龙。
----------------------------number 890----------------------------
汉江临眺
唐朝
王维
楚塞三湘接，荆门九派通。
江流天地外，山色有无中。
郡邑浮前浦，波澜动远空。
襄阳好风日，留醉与山翁。
----------------------------number 891----------------------------
和贾至舍人早朝大明宫之作
唐朝
王维
绛帻鸡人报晓筹，尚衣方进翠云裘。
九天阊阖开宫殿，万国衣冠拜冕琉。
日色才临仙掌动，香烟欲傍衮龙浮。
朝罢须裁五色诏，佩声归到凤池头。
----------------------------number 892----------------------------
黄花川
唐朝
王维
危径几万转，数里将三休。
回环见徒侣，隐映隔林丘。
飒飒松上雨，潺潺石中流。
静言深溪里，长啸高山头。
望见南山阳，白露霭悠悠。
青皋丽已净，绿树郁如浮。
曾是厌蒙密，旷然销人忧。
----------------------------number 893----------------------------
积雨辋川庄作
唐朝
王维
积雨空林烟火迟，蒸藜炊黍饷东菑。
漠漠水田飞白鹭，阴阴夏木啭黄鹂。
山中习静观朝槿，松下清斋折露葵。
野老与人争席罢，海鸥何事更相疑。
----------------------------number 894----------------------------
寄荆州张丞相
唐朝
王维
所思竟何在，帐望深荆门。
举世无相识，终身思旧思。
方将与农圃，艺植老丘园。
目尽南飞雁，何由寄一言。
----------------------------number 895----------------------------
九月九日忆山东兄弟
唐朝
王维
独在异乡为异客，
每逢佳节倍思亲。
遥知兄弟登高处，
遍插茱萸少一人。
----------------------------number 896----------------------------
老将行
唐朝
王维
少年十五二十时，步行夺得胡马骑。
射杀山中白额虎，肯数邺下黄须儿。
一身转战三千里，一剑曾当百万师。
卫青不败由天幸，李广无功缘数奇。
自从弃置便衰朽，世事蹉跎成白首。
昔时飞雀无全目，今日垂杨生左肘。
路旁时卖故侯瓜，门前学种先生柳。
苍茫古木连穷巷，寥落寒山对虚牖。
誓令疏勒出飞泉，不似颖川空使酒。
贺兰山下阵如云，羽檄交驰日夕闻。
节使三河募年少，诏书五道出将军。
试拂铁衣如雪色，聊持宝剑动星文。
愿得燕弓射大将，耻令越甲鸣吾君。
莫嫌旧日云中守，犹堪一战取功勋。
----------------------------number 897----------------------------
陇头吟
唐朝
王维
长安少年游侠客，夜上戍楼看太白。
陇头明月迥临关，陇上行人夜吹笛。
关西老将不胜愁，驻马听之双泪流。
身经大小百余战，麾下偏裨万户侯。
苏武才为典属国，节旄落尽海西头。
----------------------------number 898----------------------------
陇西行
唐朝
王维
十里一走马，五里一扬鞭。
都护军书至，匈奴围酒泉。
关山正飞雪，烽火断无烟。
----------------------------number 899----------------------------
鹿柴
唐朝
王维
空山不见人，但闻人语响。
返景入深林，复照青苔上。
----------------------------number 900----------------------------
栾家濑
唐朝
王维
飒飒秋雨中，
浅浅石榴泻。
跳波自相渐，
白鹭惊复下。
----------------------------number 901----------------------------
洛阳女儿行
唐朝
王维
洛阳女儿对门居，才可容颜十五余。
良人玉勒乘骢马，侍女金盘脍鲤鱼。
画阁朱楼尽相望，红桃绿柳垂檐向。
罗帏送上七香车，宝扇迎归九华帐。
狂夫富贵在青春，意气骄奢剧季伦。
自怜碧玉亲教舞，不惜珊瑚持与人。
春窗曙灭九微火，九微片片飞花琐。
戏罢曾无理曲时，妆成只是熏香坐。
城中相识尽繁华，日夜经过赵李家。
谁怜越女颜如玉，贫贱江头自浣纱。
----------------------------number 902----------------------------
孟城坳
唐朝
王维
新家孟城口，古木馀衰柳。
来者复为谁，空悲昔人有。
----------------------------number 903----------------------------
木兰柴
唐朝
王维
秋山敛余照，飞鸟逐前侣。
彩翠时分明，夕岚无处所。
----------------------------number 904----------------------------
漆园
唐朝
王维
古人非傲吏，自阙经世务。
偶寄一微官，婆娑数株树。
----------------------------number 905----------------------------
齐州送祖三
唐朝
王维
相逢方一笑，相送还成泣。
祖帐已伤离，荒城复悉入。
天寒远山净，日暮长河急。
解缆君已遥，望君犹佇立。
----------------------------number 906----------------------------
青溪
唐朝
王维
言入黄花川，每逐青溪水。
随山将万转，趣途无百里。
声喧乱石中，色静深松里。
漾漾泛菱荇，澄澄映葭苇。
我心素已闲，清川澹如此。
请留盘石上，垂钓将已矣。
----------------------------number 907----------------------------
秋夜独坐
唐朝
王维
【注释】：
言：发语词，无意义。黄花川：今陕西凤县东北黄花镇附近。青溪：今陕西沔县之东。
趣：通「趋」。
　　这首诗自然、清淡、素雅，看似不着力，读来却韵味隽永醇厚，平淡而有思致。
　　诗题一曰《过青溪水作》，大约是王维初隐蓝田南山时所作。写了一条不甚知名的溪水，却很难体现王维山水诗的特色。
　　
看来王维曾不止一次地循青溪入黄花川游历。这一段路程虽长不及百里，但溪水随着山势盘曲蛇行，千回万转，颇为蜿蜓多姿。王维另有一首《自大散以往深林密竹蹬道盘曲四五十里至黄牛岭见黄花川》，也说那里的山路「危径几万转」，可与此诗的「随山将万转」对看。
　　诗开头四句对青溪作总的介绍后，接着采用「移步换形」的写法，顺流而下，描绘了溪水一幅幅各具特色的画面。你看，当它在山间乱石中穿过时，水势湍急，潺潺的溪流声忽然变成了一片喧哗。「喧」字造成了强烈的声感，给人以如闻其声的感受。当它流经松林中的平地时，这同一条青溪却又显得那么娴静、安谧，几乎没有一点声息。澄碧的溪水与两岸郁郁葱葱的松色相映，融成一片，色调特别幽美、和谐。这一联中一动一静，以动衬静，声色相通，极富于意境美。再看，当青溪缓缓流出松林，进入开阔地带后，又是另一番景象：水面上浮泛着菱叶、荇菜等水生植物，一片葱绿，水流过处，微波荡漾，摇曳生姿；再向前走去，水面又似明镜般的清澈碧透，岸边浅水中的芦花、苇叶，倒映如画，天然生色。这一联，「漾漾」绘水动貌，「澄澄」状水静貌，也是一动一静，极为传神。诗人笔下的青溪，既喧闹，又沉静，既活泼，又安详，既幽深，又素净，从不断的流动变化中，表现出了鲜明个性和盎然生意。读后令人油然而生爱悦之情。
　　其实，青溪并没有什么奇景，它那素淡的景致，为什么在诗人的眼中、笔下，会具有如此的魅力呢？诚如王国维所说：「一切景语皆情语也。」（《人间词话删稿》）王维也正是从青溪素淡的天然景致中，发现了与他那恬淡的心境、闲逸的情趣高度和谐一致的境界。「我心素已闲，清川澹如此。」诗人正是有意借青溪来为自己写照，以清川的淡泊来印证自己的素愿，心境、物境在这里已融合为一了。最后，诗人暗用了东汉严子陵垂钓富春江的典故，也想以隐居青溪来作为自己的归宿了。这固然说明诗人对青溪的喜爱，更反映了他在仕途失意后自甘淡泊的心情。这一点，写来含而不露，耐人寻味。
　　这首诗，自然、清淡、素雅，写景抒情均不刻意为之，表面上看似不着力，而读来韵味隽永醇厚，平淡而有思致。前人评「王右丞如秋水芙蕖，倚风自笑」，是最恰当不过的。
　　（刘德重）
　　〔注〕①言：发语词，无意义。②黄花川：在今陕西凤县东北黄花镇附近。③青溪：在今陕西沔县之东。④趣：通「趋」。
----------------------------number 908----------------------------
秋夜曲
唐朝
王维
桂魄初生秋露微，
轻罗已薄未更衣。
银筝夜久殷勤弄，
心怯空房不忍归。
----------------------------number 909----------------------------
山居即事
唐朝
王维
寂寞掩柴扉，苍茫对落晖。
鹤巢松树遍，人访筚门稀。
嫩竹含新粉，红莲落故衣。
渡头灯火起，处处采菱归。
----------------------------number 910----------------------------
山居秋暝
唐朝
王维
空山新雨后，天气晚来秋。
明月松间照，清泉石上流。
竹喧归浣女，莲动下渔舟。
随意春芳歇，王孙自可留。
----------------------------number 911----------------------------
少年行
唐朝
王维
出身仕汉羽林郎，
初随骠骑战渔阳。
孰知不向边庭苦，
纵死犹闻侠骨香。
----------------------------number 912----------------------------
少年行（新丰美酒斗十千）
唐朝
王维
新丰美酒斗十千，
咸阳游侠多少年。
相逢意气为君饮，
系马高楼垂柳边。
----------------------------number 913----------------------------
使至塞上
唐朝
王维
单车欲问边，属国过居延。
征蓬出汉塞，归雁入胡天。
大漠孤烟直，长河落日圆。
萧关逢侯骑，都护在燕然。
----------------------------number 914----------------------------
送秘书晁监还日本国
唐朝
王维
积水不可极，安知沧海东！
九州何处远？万里若乘空。
向国惟看日，归帆但信风。
鳌身映天黑，鱼眼射波红。
乡树扶桑外，主人孤岛中。
别离方异域，音信若为通！
----------------------------number 915----------------------------
送綦毋潜落第还乡
唐朝
王维
圣代无隐者，英灵尽来归。
遂令东山客，不得顾采薇。
既至金门远，孰云吾道非。
江淮度寒食，京洛缝春衣。
置酒长安道，同心与我违。
行当浮桂棹，未几拂荆扉。
远树带行客，孤城当落晖。
吾谋适不用，勿谓知音稀。
----------------------------number 916----------------------------
送沈子福之江东
唐朝
王维
杨柳渡头行客稀，
罟师荡桨向临圻。
惟有相思似春色，
江南江北送君归。
----------------------------number 917----------------------------
送张五归山
唐朝
王维
送君尽惆怅，复送何人归。
几日同携手，一朝先拂衣。
东山有茅屋，幸为扫荆扉。
当亦谢官去，岂令心事违。
----------------------------number 918----------------------------
送赵都督赴代州得青字
唐朝
王维
天官动将星，汉地柳条青。
万里鸣刁斗，三军出井陉。
忘身辞凤阙，报国取龙庭。
岂学书生辈，窗间一老经。
----------------------------number 919----------------------------
送梓州李使君
唐朝
王维
万壑树参天，千山响杜鹃。
山中一夜雨，树杪百重泉。
汉女输橦布，巴人讼芋田。
文翁翻教授，不敢倚先贤。
----------------------------number 920----------------------------
桃源行
唐朝
王维
渔舟逐水爱山春，两岸桃花夹古津。
坐看红树不知远，行尽青溪忽值人。
山口潜行始隈隩，山开旷望旋平陆。
遥看一处攒云树，近入千家散花竹。
樵客初传汉姓名，居人未改秦衣服。
居人共住武陵源，还从物外起田园。
月明松下房栊静，日出云山鸡犬喧。
惊闻俗客争来集，竞引还家问都邑。
平明闾巷扫花开，薄暮渔樵乘水入。
初因避地去人间，及至成仙遂不还。
峡里谁知有人事，世中遥望空云山。
不疑灵境难闻见，尘心未尽思乡县。
山洞无论隔山水，辞家终拟长游衍。
自谓经过旧不迷，安知峰壑今来变。
当时只记入山深，青溪几度到云林。
春来遍是桃花水，不辨仙源何处寻。
----------------------------number 921----------------------------
田园乐七首（采菱渡头风急）
唐朝
王维
采菱渡头风急，策杖村西日斜。
杏树坛边渔父，桃花源里人家。
----------------------------number 922----------------------------
辋川闲居赠裴秀才迪
唐朝
王维
寒山转苍翠，秋水日潺湲。
倚杖柴门外，临风听暮蝉。
渡头余落日，墟里上孤烟。
复值接舆醉，狂歌五柳前。
----------------------------number 923----------------------------
渭川田家
唐朝
王维
斜阳照墟落，穷巷牛羊归。
野老念牧童，倚杖候荆扉。
雉雊麦苗秀，蚕眠桑叶稀。
田夫荷锄至，相见语依依。
即此羡闲逸，怅然吟式微。
----------------------------number 924----------------------------
西施咏
唐朝
王维
艳色天下重，西施宁久微。
朝为越溪女，暮作吴宫妃。
贱日岂殊众，贵来方悟稀。
邀人傅脂粉，不自著罗衣。
君宠益娇态，君怜无是非。
当时浣纱伴，莫得同车归。
持谢邻家子，效颦安可希。
----------------------------number 925----------------------------
息夫人
唐朝
王维
莫以今时宠，能忘旧日恩。
看花满眼泪，不共楚王言。
----------------------------number 926----------------------------
戏题磐石
唐朝
王维
可怜磐石临泉水，
复有垂杨拂酒杯。
若道春风不解意，
何因吹送落花来。
----------------------------number 927----------------------------
辛夷坞
唐朝
王维
木末芙蓉花，山中发红萼；
涧户寂无人，纷纷开且落。
----------------------------number 928----------------------------
新晴野望
唐朝
王维
新晴原野旷，极目无氛垢。
郭门临渡头，村树连溪口。
白水明田外，碧峰出山后。
农月无闲人，倾家事南亩。
----------------------------number 929----------------------------
夷门歌
唐朝
王维
七雄雄雌犹未分，攻城杀将何纷纷。
秦兵益围邯郸急，魏王不救平原君。
公子为嬴停驷马，执辔愈恭意愈下。
亥为屠肆鼓刀人，嬴乃夷门抱关者。
非但慷慨献奇谋，意气兼将生命酬。
向风刎颈送公子，七十老翁何所求！
----------------------------number 930----------------------------
杂诗
唐朝
王维
君自故乡来，应知故乡事。
来日绮窗前，寒梅着花未。
----------------------------number 931----------------------------
早朝
唐朝
王维
柳暗百花明，春深五凤城。
城马牌睨晓，宫并精轶声。
方朔金门侍，班姬玉辇迎。
仍图造方土，东海访蓬流。
----------------------------number 932----------------------------
早春行
唐朝
王维
紫梅发初遍，黄鸟歌犹涩。
谁家折杨女，弄春如不及。
爱水看妆坐，羞人映花立。
香畏风吹散，衣愁露沾湿。
玉闺青门里，日落香车入。
游衍益相思，含啼向彩帷。
忆君长入梦，归晚更生疑。
不及红檐燕，双栖绿草时。
----------------------------number 933----------------------------
终南别业
唐朝
王维
中岁颇好道，晚家南山陲。
兴来每独往，胜事空自知。
行到水穷处，坐看云起时。
偶然值林叟，谈笑无还期。
----------------------------number 934----------------------------
终南山
唐朝
王维
太乙近天都，连山到海隅。
白云回望合，青霭入看无。
分野中峰变，阴晴众壑殊。
欲投人处宿，隔水问樵夫。
----------------------------number 935----------------------------
竹里馆
唐朝
王维
独坐幽篁里，弹琴复长啸。
深林人不知，明月来相照。
----------------------------number 936----------------------------
凉州词
唐朝
王之涣
黄河远上白云间，
一片孤城万仞山。
羌笛何须怨杨柳，
春风不度玉门关。
----------------------------number 937----------------------------
酬乐天频梦微之
唐朝
元稹
山水万重书断绝，
念君怜我梦相闻。
我今因病魂颠倒，
惟梦闲人不梦君！
----------------------------number 938----------------------------
得乐天书
唐朝
元稹
远信入门先有泪，
妻惊女哭问何如。
寻常不省曾如此，
应是江州司马书！
----------------------------number 939----------------------------
离思五首其四
唐朝
元稹
曾经沧海难为水，
除却巫山不是云。
取次花丛懒回顾，
半缘修道半缘君。
----------------------------number 940----------------------------
连昌宫词
唐朝
元稹
连昌宫中满宫竹，岁久无人森似束。
又有墙头千叶桃，风动落花红蔌蔌。
宫边老翁为余泣：「小年进食曾因入。
上皇正在望仙楼，太真同凭阑干立。
楼上楼前尽珠翠，炫转荧煌照天地。
归来如梦复如痴，何暇备言宫里事！
初届寒食一百六，店舍无烟宫树绿。
夜半月高弦索鸣，贺老琵琶定场屋。
力士传呼觅念奴，念奴潜伴诸郎宿。
须臾觅得又连催，特敕街中许燃烛。
春娇满眼睡红绡，掠削云鬟旋装束。
飞上九天歌一声，二十五郎吹管笛。
逡巡大遍凉州彻，色色龟兹轰录续。
李谟压笛傍宫墙，偷得新翻数般曲。
平明大驾发行宫，万人歌舞途路中。
百官队仗避岐薛，杨氏诸姨车斗风。
明年十月东都破，御路犹存禄山过。
驱令供顿不敢藏，万姓无声泪潜堕。
两京定后六七年，却寻家舍行宫前。
庄园烧尽有枯井，行宫门闭树宛然。
尔后相传六皇帝，不到离宫门久闭。
往来年少说长安，玄武楼成花萼废。
去年敕使因斫竹，偶值门开暂相逐。
荆榛栉比塞池塘，狐兔骄痴缘树木。
舞榭攲倾基尚在，文窗窈窕纱犹绿。
尘埋粉壁旧花钿，乌啄风筝碎珠玉。
上皇偏爱临砌花，依然御榻临阶斜。
蛇出燕巢盘斗拱，菌生香案正当衙。
寝殿相连端正楼，太真梳洗楼上头。
晨光未出帘影动，至今反挂珊瑚钩。
指似旁人因恸哭，却出宫门泪相续。
自从此后闭门，夜夜狐狸上门屋。」
我闻此语骨悲，「太平谁致乱者谁？」
翁言：「野父何分别，耳闻眼见为君说。
姚崇宋璟作相公，劝谏上皇言语切。
燮理阴阳禾黍丰，调和中外无兵戎。
长官清平太守好，拣选皆言由至公。
开元之末姚宋死，朝廷渐渐由妃子。
禄山宫里养作儿，虢国门前闹如市。
弄权宰相不记名，依稀忆得杨与李。
庙谟颠倒四海摇，五十年来作疮痍。
今皇神圣丞相明，诏书才下吴蜀平。
官军又取淮西贼，此贼亦除天下宁。
年年耕种宫前道，今年不遣子孙耕。」
老翁此意深望幸，努力庙谟休用兵。
----------------------------number 941----------------------------
六年春遣怀八首（伴客销愁长日饮）
唐朝
元稹
伴客销愁长日饮，
偶然乘兴便醺醺。
怪来醒后旁人泣，
醉里时时错问君！
----------------------------number 942----------------------------
六年春遣怀八首（检得旧书三四纸）
唐朝
元稹
检得旧书三四纸，
高低阔狭粗成行。
自言并食寻常事，
惟念山深驿路长。
----------------------------number 943----------------------------
明月三五夜
唐朝
元稹
待月西厢下，迎风户半开。
拂墙花影动，疑是玉人来，
----------------------------number 944----------------------------
遣悲怀三首
唐朝
元稹
谢公最小偏怜女，自嫁黔娄百事乖。
顾我无衣搜荩箧，泥他沽酒拔金钗。
野蔬充膳甘长藿，落叶添薪仰古槐。
今日俸钱过十万，与君营奠复营斋。
昔日戏言身后事，今朝都到眼前来。
衣裳已施行看尽，针线犹存未忍开。
尚想旧情怜婢仆，也曾因梦送钱财。
诚知此恨人人有，贫贱夫妻百事哀。
闲坐悲君亦自悲，百年都是几多时。
邓攸无子寻知命，潘岳悼亡犹费辞。
同穴窅冥何所望，他生缘会更难期。
惟将终夜长开眼，报答平生未展眉。
----------------------------number 945----------------------------
闻乐天授江州司马
唐朝
元稹
残灯无焰影幢幢，
此夕闻君谪九江。
垂死病中惊坐起，
暗风吹雨入寒窗。
----------------------------number 946----------------------------
西归绝句（五年江上损容颜）
唐朝
元稹
五年江上损容颜，
今日春风到武关。
两纸京书临水读，
小桃花树满商山。
----------------------------number 947----------------------------
行宫
唐朝
元稹
寥落古行宫，宫花寂寞红。
白头宫女在，闲坐说玄宗。
----------------------------number 948----------------------------
重赠乐天
唐朝
元稹
休遣玲珑唱我诗，
我诗多是别君词。
明朝又向江头别，
月落潮平是去时。
----------------------------number 949----------------------------
出守桐庐道中
宋朝
范仲淹
素心爱云水，此日东南行。
笑解尘缨处，沧浪无限清。
----------------------------number 950----------------------------
江上渔者
宋朝
范仲淹
江上往来人，
但爱鲈鱼美。
君看一叶舟，
出没风波里。
----------------------------number 951----------------------------
书扇示门人
宋朝
范仲淹
一派青山景色幽，
前人田地后人收。
后人收得休欢喜，
还有后人在后头。
----------------------------number 952----------------------------
碧云天，
宋朝
范仲淹
碧云天，
黄叶地，
秋色连波，
波上寒烟翠。
山映斜阳天接水，
芳草无情，
更在斜阳外。
黯乡魂，
追旅思，
夜夜除非，
好梦留人睡。
明月楼高休独倚，
酒入愁肠，
化作相思泪。
----------------------------number 953----------------------------
剔银灯
宋朝
范仲淹
昨夜因看蜀志，
笑曹操孙权刘备。
用尽机关，
徒劳心力，
只得三分天地。
屈指细寻思，
争如共、刘伶一醉？
人世都无百岁。
少痴騃、老成玌悴。
只有中间，
些子少年，
忍把浮名牵系？
一品与千金，
问白发、如何回避？
----------------------------number 954----------------------------
渔家傲
宋朝
范仲淹
塞下秋来风景异，
衡阳雁去无留意。
四面边声连角起，
千嶂里，
长烟落日孤城闭。
浊酒一杯家万里，
燕然未勒归无计，
羌管悠悠霜满地。
人不寐，
将军白发征夫泪。
----------------------------number 955----------------------------
长寿乐（微寒应候）
宋朝
李清照
南昌生日
微寒应候，
望日边，
六叶阶蓂初秀。
爱景欲挂扶桑，
漏残银箭，
杓回摇斗。
庆高闳此际，
掌上一颗明珠剖。
有令容淑质，
归逢佳偶。
到如今，
昼锦满堂贵胄。
荣耀，
文步紫禁，
一一金章绿绶。
更值棠棣连阴，
虎符熊轼，
夹河分守。
况青云咫尺，
朝暮入承明后。
看彩衣争献，
兰羞玉酎。
祝千龄，
借指松椿比寿。
----------------------------number 956----------------------------
点绛唇（蹴罢秋千）
宋朝
李清照
蹴罢秋千，
起来慵整纤纤手。
露浓花瘦，
薄汗轻衣透。
见有人来，
袜刬金钗溜。
和羞走，
倚门回首，
却把青梅嗅。
----------------------------number 957----------------------------
点绛唇（寂寞深闺）
宋朝
李清照
寂寞深闺，
柔肠一寸愁千缕。
惜春春去，
几点催花雨。
倚遍阑干，
衹是无情绪。
人何处，
连天芳草，
望断归来路。
----------------------------number 958----------------------------
蝶恋花（泪湿罗衣脂粉满）
宋朝
李清照
昌乐馆寄姊妹
泪湿罗衣脂粉满，
四叠阳关，
唱到千千遍。
人道山长水又断，
潇潇微雨闻孤馆。
惜别伤离方寸乱，
忘了临行，
酒盏深和浅，
好把音书凭过雁，
东莱不似蓬莱远。
----------------------------number 959----------------------------
蝶恋花（暖雨晴风初破冻）
宋朝
李清照
离情
暖雨晴风初破冻。
柳眼梅腮，
已觉春心动。
酒意诗情谁与共？
泪融残粉花钿重。
乍试夹衫金缕缝。
山枕斜攲，
枕损钗头凤。
独抱浓愁无好梦，
夜阑犹剪灯花弄。
----------------------------number 960----------------------------
蝶恋花（永夜恹恹欢意少）
宋朝
李清照
上巳召亲族
永夜恹恹欢意少。
空梦长安，
认取长安道。
为报今年春色好。
花光月影宜相照。
随意杯盘虽草草。
酒美梅酸，
恰称人怀抱。
醉里插花花莫笑。
可怜春似人将老。
----------------------------number 961----------------------------
多丽（小楼寒）
宋朝
李清照
咏白菊
小楼寒，
夜长帘幕低垂。
恨潇潇无情风雨，
夜来揉损琼肌。
也不似贵妃醉脸，
也不似孙寿愁眉。
韩令偷香，
徐娘傅粉，
莫将比拟未新奇，
细看取，
屈平陶令，
风韵正相宜。
微风起，
清芬酝藉，
不减酴釄。
渐秋阑，
雪清玉瘦，
向人无限依依。
似愁凝汉皋解佩，
似泪洒纨扇题诗。
朗月清风，
浓烟暗雨，
天教憔悴瘦芳姿。
纵爱惜，
不知从此，
留得几多时。
人情好，
何须更忆，
泽畔东篱。
----------------------------number 962----------------------------
凤凰台上忆吹箫（香冷金猊，被翻红浪）
宋朝
李清照
香冷金猊，被翻红浪，
起来慵自梳头。
任宝奁尘满，日上帘钩。
生怕离怀别苦，
多少事、欲说还休。
新来瘦，非干病酒，
不是悲秋。
休休！
这回去也，千万遍阳关，
也则难留。
念武陵人远，烟锁秦楼。
惟有楼前流水，
应念我、终日凝眸。
凝眸处，从今又添，
一段新愁。
----------------------------number 963----------------------------
孤雁儿（藤床纸帐朝眠起）
宋朝
李清照
世人作梅词，下笔便俗。予试作一篇，乃知前言不妄耳。
藤床纸帐朝眠起，
说不尽、无佳思。
沉香断续玉炉寒，
伴我情怀如水。
笛声三弄，梅心惊破，
多少游春意。
小风疏雨萧萧地，
又催下、千行泪。
吹箫人去玉楼空，
肠断与谁同倚？
一枝折得，人间天上，
没个人堪寄。
----------------------------number 964----------------------------
好事近（风定落花深）
宋朝
李清照
风定落花深，
帘外拥红堆雪。
长记海棠开後，
正是伤春时节。
酒阑歌罢玉尊空，
青缸暗明灭。
魂梦不堪幽怨，
更一声啼鴂。
----------------------------number 965----------------------------
浣溪沙（淡荡春光寒食天）
宋朝
李清照
淡荡春光寒食天，
玉炉沉水袅残烟，
梦回山枕隐花钿。
海燕未来人斗草，
江梅已过柳生绵。
黄昏疏雨湿秋千。
----------------------------number 966----------------------------
浣溪沙（髻子伤春懒更梳）
宋朝
李清照
髻子伤春懒更梳，
晚风庭院落梅初。
淡云来往月疏疏。
玉鸭熏炉闲瑞脑，
朱樱斗帐掩流苏。
通犀还解辟寒无？
----------------------------number 967----------------------------
浣溪沙（莫许杯深琥珀浓）
宋朝
李清照
莫许杯深琥珀浓，
未成沈醉意先融，
疏钟己应晚来风。
瑞脑香消魂梦断，
辟寒金小髻鬟松，
醒时空对烛花红。
----------------------------number 968----------------------------
浣溪沙（小院闲窗春己深）
宋朝
李清照
小院闲窗春己深，
重帘未卷影沈沈，
倚楼无语理瑶琴。
远岫出山催薄暮，
细风吹雨弄轻阴，
梨花欲谢恐难禁。
----------------------------number 969----------------------------
浣溪沙（绣幕芙蓉一笑开）
宋朝
李清照
绣幕芙蓉一笑开，
斜偎宝鸭亲香腮，
眼波才动被人猜。
一面风情深有韵，
半笺娇恨寄幽怀，
月移花影约重来。
----------------------------number 970----------------------------
绝句（生当作人杰）
宋朝
李清照
生当作人杰，
死亦为鬼雄。
至今思项羽，
不肯过江东。
----------------------------number 971----------------------------
临江仙（庭院深深深几许）
宋朝
李清照
欧阳公作《蝶恋花》，
有「深深深几许」之句，
予酷爱之。
用其语作「庭院深深」数阙，
其声即旧《临江仙》也。
庭院深深深几许？
云窗雾阁常扃。
柳梢梅萼渐分明。
春归秣陵树，
人老建康城。
感月吟风多少事，
如今老去无成。
谁怜憔悴更凋零。
试灯无意思，
踏雪没心情。
梅
庭院深深深几许，
云窗雾阁春迟，
为谁憔悴损芳姿。
夜来清梦好，
应是发南枝。
玉瘦檀轻无限恨，
南楼羌管休吹。
浓香吹尽有谁知，
暖风迟日也，
别到杏花肥。
----------------------------number 972----------------------------
满庭芳（小阁藏春，闲窗锁昼）
宋朝
李清照
小阁藏春，闲窗锁昼，
画堂无限深幽。
篆香烧尽，日影下帘钩。
手种江梅渐好，
又何必、临水登楼。
无人到，寂寥浑似，
何逊在扬州。
从来知韵胜，
难堪雨藉，不耐风揉。
更谁家横笛，吹动浓愁。
莫恨香消雪减，
须信道、扫迹情留。
难言处，良宵淡月，
疏影尚风流。
----------------------------number 973----------------------------
南歌子（天上星河转）
宋朝
李清照
天上星河转，
人间帘幕垂。
凉生枕簟泪痕滋，
起解罗衣聊问、夜何其？
翠贴莲蓬小，
金销藕叶稀。
旧时天气旧时衣，
只有情怀不似、旧家时！
----------------------------number 974----------------------------
念奴娇（萧条庭院）
宋朝
李清照
春情
萧条庭院，
又斜风细雨，
重门须闭。
宠柳娇花寒食近，
种种恼人天气。
险韵诗成，
扶头酒醒，
别是闲滋味。
征鸿过尽，
万千心事难寄。
楼上几日春寒，
帘垂四面，
玉阑干慵倚。
被冷香销新梦觉，
不许愁人不起。
清露晨流，
新桐初引，
多少游春意。
日高烟敛，
更看今日晴未？
----------------------------number 975----------------------------
偶成（十五年前花月底）
宋朝
李清照
十五年前花月底，
相从曾赋赏花诗。
今看花月浑相似，
安得情怀似往时！
----------------------------number 976----------------------------
菩萨蛮（风柔日薄春犹早）
宋朝
李清照
风柔日薄春犹早，
夹衫乍著心情好。
睡起觉微寒，
梅花鬓上残。
故乡何处是？
忘了除非醉。
沉水卧时烧，
香消酒未消。
----------------------------number 977----------------------------
菩萨蛮（归鸿声断残云碧）
宋朝
李清照
归鸿声断残云碧，
背窗雪落炉烟直。
烛底凤钗明，
钗头人胜轻。
角声催晓漏，
曙色回牛斗。
春意看花难，
西风留旧寒。
----------------------------number 978----------------------------
庆清朝慢（禁幄低张）
宋朝
李清照
禁幄低张，
雕栏巧护，
就中独占残春。
客华淡伫，
绰约俱见天真。
待得群花过後，
一番风露晓妆新。
妖娆艳态，
妒风笑月，
长殢东君。
东城边，
南陌上，
正日烘池馆，
竞走香轮。
绮筵散日，
谁人可继芳尘？
更好明光宫殿，
几枝先近日边匀，
金尊倒，
拚了尽烛，
不管黄昏。
----------------------------number 979----------------------------
如梦令（常记溪亭日暮）
宋朝
李清照
常记溪亭日暮，
沉醉不知归路。
兴尽晚回舟，
误入藕花深处。
争渡，争渡，
惊起一滩鸥鹭。
----------------------------number 980----------------------------
如梦令（昨夜雨疏风骤）
宋朝
李清照
昨夜雨疏风骤，
浓睡不消残酒。
试问卷帘人，
却道海棠依旧。
知否？知否？
应是绿肥红瘦。
----------------------------number 981----------------------------
入咏楼（千古风流八咏楼）
宋朝
李清照
千古风流入咏楼，
江山留与后人愁。
水通南国三千里，
气吞江城十四州。
----------------------------number 982----------------------------
瑞鹧鸪（风韵雍容未甚都）
宋朝
李清照
双银杏
风韵雍容未甚都，
尊前甘橘可为奴。
谁怜流落江湖上，
玉骨冰肌未肯枯。
谁教并蒂连枝摘，
醉后明皇倚太真。
居士擘开真有意，
要吟风味两家新。
----------------------------number 983----------------------------
声声慢（寻寻觅觅）
宋朝
李清照
寻寻觅觅，冷冷清清，
凄凄惨惨戚戚。
乍暖还寒时候，最难将息。
三杯两盏淡酒，怎敌他晓来风急？
雁过也，正伤心，却是旧时相识。
满地黄花堆积。憔悴损，如今有谁堪摘？
守著窗儿独自，怎生得黑！
梧桐更兼细雨，到黄昏、点点滴滴。
这次第，怎一个愁字了得！
----------------------------number 984----------------------------
诉衷情（夜来沈醉卸妆迟）
宋朝
李清照
夜来沈醉卸妆迟，
梅萼插残枝。
酒醒熏破春睡，
梦断不成归。
人悄悄，
月依依，
翠帘垂。
更挪残蕊，
更拈馀香，
更得些时。
----------------------------number 985----------------------------
摊破浣溪沙（病起萧萧两鬓华）
宋朝
李清照
病起萧萧两鬓华，
卧看残月上窗纱。
豆蔻连梢煎熟水，
莫分茶。
枕上诗书闲处好，
门前风景雨来佳。
终日向人多酝藉，
木犀花。
----------------------------number 986----------------------------
摊破浣溪沙（揉破黄金万点轻）
宋朝
李清照
揉破黄金万点轻，
剪成碧玉叶层层。
风度精神如彦辅，
太鲜明。
梅蕊重重何俗甚，
丁香千结苦粗生。
熏透愁人千里梦，
却无情。
----------------------------number 987----------------------------
殢人娇（玉瘦香浓）
宋朝
李清照
後亭梅开有感
玉瘦香浓，
檀深雪散，
今年恨探梅又晚。
江楼楚馆，
云间水远。
清昼永，
凭栏翠帘低卷。
坐上客来，
尊前酒满，
歌声共水流云断。
南枝可插，
更须频剪，
莫待西楼，
数声羌管。
----------------------------number 988----------------------------
添字采桑子（窗前谁种芭蕉树）
宋朝
李清照
窗前谁种芭蕉树？
阴满中庭；
阴满中庭，
叶叶心心、舒卷有馀情。
伤心枕上三更雨，
点滴霖霪；
点滴霖霪，
愁损北人、不惯起来听！
----------------------------number 989----------------------------
武陵春（风住生香花已尽）
宋朝
李清照
风住生香花已尽，
日晚倦梳头。
物是人非事事休，
欲语泪先流。
闻说双溪春尚好，
也拟泛轻舟。
只恐双溪舴艋舟，
载不动许多愁。
----------------------------number 990----------------------------
夏日绝句（生当作人杰）
宋朝
李清照
生当作人杰，
死亦为鬼雄。
至今思项羽，
不肯过江东！
----------------------------number 991----------------------------
小重山（春到长门春草青）
宋朝
李清照
春到长门春草青。
江梅些子破，未开匀。
碧云笼碾玉成尘。
留晓梦，惊破一瓯春。
花影压重门。
疏帘铺淡月，好黄昏。
二年三度负东君。
归来也，著意过今春。
----------------------------number 992----------------------------
行香子（草际鸣蛩，惊落梧桐）
宋朝
李清照
七夕
草际鸣蛩，惊落梧桐。
正人间天上愁浓。
云阶月地，关锁千重。
纵浮槎来，浮槎去，不相逢。
星桥鹊驾，经年才见，
想离情别恨难穷。
牵牛织女，莫是离中。
甚霎儿晴，霎儿雨，霎儿风。
----------------------------number 993----------------------------
行香子（天与秋光）
宋朝
李清照
天与秋光，
转转情伤，
探金英知近重阳。
薄衣初试，
绿蚁新尝，
渐一番风，
一番雨，
一番凉。
黄昏院落，
凄凄惶惶，
酒醒时往事愁肠。
那堪永夜，
明月空床。
闻砧声捣，
蛩声细，
漏声长。
----------------------------number 994----------------------------
一剪梅（红藕香残玉簟秋）
宋朝
李清照
红藕香残玉簟秋。
轻解罗裳，独上兰舟。
云中谁寄锦书来？
雁字回时，月满西楼。
花自飘零水自流。
一种相思，两处闲愁。
此情无计可消除，
才下眉头，却上心头。
----------------------------number 995----------------------------
忆秦娥（临高阁）
宋朝
李清照
临高阁，
乱山平野烟光保。
烟光薄，
栖鸦归後，
暮天闻角。
断香残香情怀恶，
西风催衬梧桐落。
梧桐落，
又还秋色，
又还寂寞。
----------------------------number 996----------------------------
永遇乐（落日熔金）
宋朝
李清照
落日熔金，暮云合璧，人在何处？
染柳烟浓，吹梅笛怨，春意知几许！
元宵佳节，融和天气，次第岂无风雨？
来相召，香车宝马，谢他酒朋诗侣。
中州盛日，闺门多暇，记得偏重三五。
铺翠冠儿，撚金雪柳，簇带争济楚。
如今憔悴，风鬟霜鬓，怕见夜间出去。
不如向、帘儿底下，听人笑语。
----------------------------number 997----------------------------
渔家傲（天接云涛连晓雾）
宋朝
李清照
天接云涛连晓雾，
星河欲转千帆舞。
仿佛梦魂归帝所。
闻天语，殷勤问我归何处？
我报路长嗟日暮，
学诗谩有惊人句。
九万里风鹏正举。
风休住，蓬舟吹取三山去！
----------------------------number 998----------------------------
渔家傲（雪里已知春信至）
宋朝
李清照
雪里已知春信至，
寒梅点缀琼枝腻，
香脸半开娇旖旎，
当庭际，
玉人浴出新妆洗。
造化可能偏有意，
故教明月玲珑地。
共赏金尊沉绿蚁，
莫辞醉，
此花不与群花比。
----------------------------number 999----------------------------
玉楼春（红酥肯放琼苞碎）
宋朝
李清照
红梅
红酥肯放琼苞碎，
探著南枝开遍未？
不知酝藉几多香，
但见包藏无限意。
道人憔悴春窗底，
闷损阑干愁不倚。
要来小酌便来休，
未必明朝风不起。
----------------------------number 1000----------------------------
怨王孙（湖上风来波浩渺）
宋朝
李清照
湖上风来波浩渺，
秋已暮、红稀香少。
水光山色与人亲，
说不尽、无穷好。
莲子已成荷叶老，
清露洗、蘋花汀草。
眠沙鸥鹭不回头，
似也恨、人归早。
----------------------------number 1001----------------------------
鹧鸪天（暗淡轻黄体性柔）
宋朝
李清照
暗淡轻黄体性柔，
情疏迹远只香留。
何须浅碧深红色，
自是花中第一流。
梅定妒，菊应羞。
画栏开处冠中秋。
骚人可煞无情思，
何事当年不见收。
----------------------------number 1002----------------------------
鹧鸪天（寒日萧萧上琐窗）
宋朝
李清照
寒日萧萧上琐窗，
梧桐应恨夜来霜。
酒阑更喜团茶苦，
梦断偏宜瑞脑香。
秋已尽，日犹长。
仲宣怀远更凄凉。
不如随分尊前醉，
莫负东篱菊蕊黄。
----------------------------number 1003----------------------------
醉花阴（薄雾浓云愁永昼）
宋朝
李清照
薄雾浓云愁永昼，
瑞脑消金兽。
佳节又重阳，
玉枕纱橱，
半夜凉初透。
东篱把酒黄昏后，
有暗香盈袖。
莫道不消魂，
帘卷西风，
人比黄花瘦。
----------------------------number 1004----------------------------
除夜宿太原寒甚（寄语天涯客）
明朝
于谦
寄语天涯客，
轻寒底用愁。
春风来不远，
只在屋东头。
----------------------------number 1005----------------------------
别云间（三年羁旅客）
明朝
夏完淳
三年羁旅客，今日又南冠。
无限河山泪，谁言天地宽。
已知泉路近，欲别故乡难。
毅魄归来日，灵旗空际看。
----------------------------number 1006----------------------------
卜算子（秋色到空闺）
明朝
夏完淳
断肠
秋色到空闺，夜扫梧桐叶。
谁料同心结不成，翻就相思结。
十二玉阑干，风动灯明灭。
立尽黄昏泪儿行，一片鸦啼月。
----------------------------number 1007----------------------------
荒村（村落甚荒凉）
明朝
于谦
村落甚荒凉，年年苦旱蝗。
老翁佣纳债，稚子卖输粮。
壁破风生屋，梁颓月堕床。
那知牧民者，不肯报灾伤。
----------------------------number 1008----------------------------
天净沙
秋思（枯藤老树昏鸦）
元朝
马致远
枯藤老树昏鸦，小桥流水人家，古道西风瘦马。
夕阳西下，断肠人在天涯。
----------------------------number 1009----------------------------
池州翠微亭（经年尘土满征衣）
宋朝
岳飞
经年尘土满征衣，
特特寻芳上翠微。
好山好水看不足，
马蹄催趁月明归。
----------------------------number 1010----------------------------
八声甘州（有情风万里卷潮来）
宋朝
苏轼
寄参寥子
有情风万里卷潮来，
无情送潮归。
问钱塘江上，
西兴浦口，
几度斜晖？
不用思量今古，
俯仰昔人非。
谁似东坡老，
白首忘机。
记取西湖西畔，
正春山好处，
空翠烟霏。
算诗人相得，
如我与君稀。
约它年、东还海道，
愿谢公雅志莫相违。
西州路，不应回首，
为我沾衣。
----------------------------number 1011----------------------------
怀渑池寄子瞻兄（相携话别郑原上）
宋朝
苏辙
相携话别郑原上，共道长途怕雪泥。
归骑还寻大梁陌，行人已度古崤西。
曾为县吏民知否？旧宿僧房壁共题。
遥想独游佳味少，无方骓马但鸣嘶。
----------------------------number 1012----------------------------
卜算子（缺月挂疏桐）
宋朝
苏轼
黄州定慧院寓居作
缺月挂疏桐，
漏断人初静。
谁见幽人独往来，
缥缈孤鸿影。
惊起却回头，
有恨无人省。
拣尽寒枝不肯栖，
寂寞沙洲冷。
----------------------------number 1013----------------------------
采桑子（多情多感仍多病）
宋朝
苏轼
润州多景楼与孙巨源相遇
多情多感仍多病，
多景楼中。
尊酒相逢，
乐事回头一笑空。
停杯且听琵琶语，
细撚轻扰。
醉脸春融，
斜照江天一抹红。
----------------------------number 1014----------------------------
澄迈驿通潮阁二首（余生欲老南海村）
宋朝
苏轼
余生欲老南海村，
帝遣巫阳召我魂。
杳杳天低鹊没处，
青山一发是中原。
----------------------------number 1015----------------------------
春日词（春云阴阴雪欲落）
宋朝
苏轼
春云阴阴雪欲落，
东风和冷惊罗幕。
渐看远水绿生漪，
未放小桃红入萼。
佳人瘦尽雪肤肌，
眉敛春愁知为谁？
深院无人剪刀响，
应将白纻作春衣。
----------------------------number 1016----------------------------
春宵（春宵一刻值千金）
宋朝
苏轼
春宵一刻值千金，
花有清香月有阴。
歌管楼台声细细，
秋千院落夜沉沉。
----------------------------number 1017----------------------------
点绛唇（红杏飘香）
宋朝
苏轼
红杏飘香，
柳含烟翠拖轻缕。
水边朱户。
尽卷黄昏雨。
烛影摇风，
一枕伤春绪。
归不去。
凤楼何处。
芳草迷归路。
----------------------------number 1018----------------------------
蝶恋花（灯火钱塘三五夜）
宋朝
苏轼
密州上元
灯火钱塘三五夜，
明月如霜，
照见人如画。
帐底吹笙香吐麝，
更无一点尘随马。
寂寞山城人老也！
击鼓吹箫，
却入农桑社。
火冷灯稀霜露下，
昏昏雪意云垂野。
----------------------------number 1019----------------------------
蝶恋花（蝶懒莺慵春过半）
宋朝
苏轼
蝶懒莺慵春过半。
花落狂风，
小院残红满。
午醉未醒红日晚，
黄昏帘幕无人卷。
云鬓鬅松眉黛浅。
总是愁媒，
欲诉谁消遣。
未信此情难系绊，
杨花犹有东风管。
----------------------------number 1020----------------------------
蝶恋花（花褪残红青杏小）
宋朝
苏轼
花褪残红青杏小。
燕子飞时，
绿水人家绕。
枝上柳绵吹又少，
天涯何处无芳草！
墙里秋千墙外道。
墙外行人，
墙里佳人笑。
笑渐不闻声渐悄，
多情却被无情恼。
----------------------------number 1021----------------------------
蝶恋花（记得画屏初会遇）
宋朝
苏轼
记得画屏初会遇。
好梦惊回，
望断高唐路。
燕子双飞来又去。
纱窗几度春光暮。
那日绣帘相见处。
低眼佯行，
笑整香云缕。
敛尽春山羞不语。
人前深意难轻诉。
----------------------------number 1022----------------------------
蝶恋花（簌簌无风花自堕）
宋朝
苏轼
暮春别李公择
簌簌无风花自堕。
寂寞园林，
柳老樱桃过。
落日有情还照坐，
山青一点横云破。
路尽河回人转舵。
系缆渔村，
月暗孤灯火。
凭仗飞魂招楚些，
我思君处君思我。
----------------------------number 1023----------------------------
定风波（常羡人间琢玉郎）
宋朝
苏轼
王定国歌儿曰柔奴，姓宇文氏，眉目娟丽，善应对，家世住京师。定国南迁归，余问柔：广南风土应是不好？柔对曰：此心安处，便是吾乡。因为缀词云：
常羡人间琢玉郎，
天教分付点酥娘。
自作清歌传皓齿，
风起，
雪飞炎海变清凉。
万里归来年愈少，
微笑，
笑时犹带岭梅香。
试问岭南应不好？
却道，
此心安处是吾乡。
----------------------------number 1024----------------------------
定风波（好睡慵开莫厌迟）
宋朝
苏轼
红梅
好睡慵开莫厌迟。
自怜冰脸不时宜。
偶作小红桃杏色，
闲雅，
尚馀孤瘦雪霜姿。
休把闲心随物态，
何事，
酒生微晕沁瑶肌。
诗老不知梅格在，
吟咏，
更看绿叶与青枝。
----------------------------number 1025----------------------------
定风波（莫听穿林打叶声）
宋朝
苏轼
三月七日沙湖道中遇雨。雨具先去，同行皆狼狈，余独不觉。已而遂晴，故作此。
莫听穿林打叶声，
何妨吟啸且徐行。
竹杖芒鞋轻胜马，
谁怕？
一蓑烟雨任平生。
料峭春风吹酒醒，
微冷，
山头斜照却相迎。
回首向来萧瑟处，
归去，
也无风雨也无晴。
----------------------------number 1026----------------------------
洞仙歌（冰肌玉骨）
宋朝
苏轼
冰肌玉骨，
自清凉无汗。
水殿风来暗香满。
绣帘开，
一点明月窥人，
人未寝，
欹枕钗横鬓乱。
起来携素手，
庭户无声，
时见疏星渡河汉。
试问夜如何？
夜已三更，
金波淡，玉绳低转。
但屈指西风几时来，
又不道流年暗中偷换。
----------------------------number 1027----------------------------
更漏子（水涵空，山照市）
宋朝
苏轼
送孙巨源
水涵空，山照市，
西汉二疏乡里。
新白发，旧黄金，
故人恩义深。
海东头，山尽处，
自古客槎来去。
槎有信，赴秋期，
使君行不归。
----------------------------number 1028----------------------------
归朝欢（我梦扁舟浮震泽）
宋朝
苏轼
和苏坚伯固
我梦扁舟浮震泽，
雪浪摇空千顷白。
觉来满眼是庐山，
倚天无数开青壁。
此生长接淅，
与君同是江南客。
梦中游、觉来清赏，
同作飞梭掷。
明日西风还挂席，
唱我新词泪沾臆。
灵均去后楚山空，
澧阳兰芷无颜色。
君才如梦得，
武陵更在西南极。
竹枝词、莫徭新唱，
谁谓古今隔。
----------------------------number 1029----------------------------
海棠（东风袅袅泛崇光）
宋朝
苏轼
东风袅袅泛崇光，
香雾空蒙月转廊。
只恐夜深花睡去，
故烧高烛照红妆。
----------------------------number 1030----------------------------
和侄女王城（东风未肯入东门）
宋朝
苏轼
东风未肯入东门，走马还寻去岁村。
人似秋鸿来有信，事如春梦了无痕。
江城白酒三杯酽，野老苍颜一笑温。
已约年年为此会，故人不用赋招魂。
----------------------------number 1031----------------------------
和子由渑池怀旧（人生到处知何似）
宋朝
苏轼
人生到处知何似？应是飞鸿踏雪泥：
泥上偶然留指爪，鸿飞那复计东西。
老僧已死成新塔，坏壁无由见旧题。
往日崎岖还记否？路长人困蹇驴嘶。
----------------------------number 1032----------------------------
河满子（见说岷峨凄怆）
宋朝
苏轼
湖州作，寄益守冯当世
见说岷峨凄怆，
旋闻江汉澄清。
但觉秋来归梦好，
西南自有长城。
东府三人最少，
西山八国初平。
莫负花溪纵赏，
何妨药市微行。
试问当垆人在否，
空教是处闻名。
唱著子渊新曲，
应须分外含情。
----------------------------number 1033----------------------------
贺新郎（乳燕飞华屋）
宋朝
苏轼
乳燕飞华屋，
悄无人、桐阴转午，
晚凉新浴。
手弄生绡白团扇，
扇手一时似玉。
渐困倚、孤眠清熟。
帘外谁来推绣户？
枉教人梦断瑶台曲。
又却是、风敲竹。
石榴半吐红巾蹙，
待浮花浪蕊都尽，
伴君幽独。
艳一枝细看取，
芳心千重似束。
又恐被、西风惊绿。
若待得君来向此，
花前对酒不忍触。
共粉泪、两簌簌。
----------------------------number 1034----------------------------
浣溪沙（道字娇讹语未成）
宋朝
苏轼
春情
道字娇讹语未成。
未应春阁梦多情。
朝来何事绿鬟倾。
彩索身轻长趁燕，
红窗睡重不闻莺。
困人天气近清明。
----------------------------number 1035----------------------------
浣溪沙（风压轻云贴水飞）
宋朝
苏轼
风压轻云贴水飞，
乍晴池馆燕争泥。
沈郎多病不胜衣。
沙上不闻鸿雁信，
竹间时听鹧鸪啼。
此情惟有落花知！
----------------------------number 1036----------------------------
浣溪沙（菊暗荷枯一夜霜）
宋朝
苏轼
咏橘
菊暗荷枯一夜霜。
新苞绿叶照林光。
竹篱茅舍出青黄。
香雾噀人惊半破，
清泉流齿怯初尝。
吴姬三日手犹香。
----------------------------number 1037----------------------------
浣溪沙（门外东风雪洒裾）
宋朝
苏轼
送梅庭老赴上党学官
门外东风雪洒裾。
山头回首望三吴。
不应弹铗为无鱼。
上党从来天下脊，
先生元是古之儒。
时平不用鲁连书。
----------------------------number 1038----------------------------
浣溪沙（软草平莎过雨新）
宋朝
苏轼
徐州石潭谢雨
软草平莎过雨新，
轻沙走马路无尘。
何时收拾耦耕身？
日暖桑麻光似泼，
风来蒿艾气如薰。
使君元是此中人。
----------------------------number 1039----------------------------
浣溪沙
宋朝
苏轼
游蕲水清泉寺，寺临兰溪，溪水西流。
山下兰芽短浸溪，
松间沙路净无泥，
萧萧暮雨子规啼。
谁道人生无再少？
门前流水尚能西，
休将白发唱黄鸡。
----------------------------number 1040----------------------------
浣溪沙（簌簌衣巾落枣花）
宋朝
苏轼
徐州石潭谢雨
簌簌衣巾落枣花，
村南村北响缫车，
牛衣古柳卖黄瓜。
酒困路长惟欲睡，
日高人渴漫思茶，
敲门试问野人家。
----------------------------number 1041----------------------------
浣溪沙（万顷风涛不记苏）
宋朝
苏轼
万顷风涛不记苏，
雪晴江上麦千车。
但令人饱我愁无。
翠袖倚风萦柳絮，
绛唇得酒烂樱珠。
樽前呵手镊霜须。
----------------------------number 1042----------------------------
浣溪沙（照日深红暖见鱼）
宋朝
苏轼
徐州石潭谢雨，道上作五首。潭在城东二十里，常与泗水增减清浊相应。
照日深红暖见鱼，
连村绿暗晚藏乌，
黄童白叟聚睢盱。
麋鹿逢人虽未惯，
猿猱闻鼓不须呼，
归来说与采桑姑。
旋抹红妆看使君，
三三五五棘篱门，
相排踏破篟罗裙。
老幼扶携收麦社，
乌鸢翔舞赛神村，
道逢醉叟卧黄昏。
麻叶层层檾叶光，
谁家煮茧一村香？
隔篱娇语络丝娘。
垂白杖藜抬醉眼，
捋青捣麨软饥肠，
问言豆叶几时黄？
----------------------------number 1043----------------------------
惠崇《春江晚景》（竹外桃花三两枝）
宋朝
苏轼
（其一）
竹外桃花三两枝，
春江水暖鸭先知。
蒌蒿满地芦芽短，
正是河豚欲上时。
----------------------------number 1044----------------------------
满江红（遥望中原）
宋朝
岳飞
登黄鹤楼有感
遥望中原，
荒烟外、
许多城郭。
想当年，
花遮柳护，
凤楼龙阁。
万岁山前珠翠绕，
蓬壶殿里笙歌作。
到而今、
铁骑满效畿，
风尘恶。
兵安在？膏锋锷。
民安在？填沟壑。
叹江山如故，
千村寥落。
何日请缨提锐旅，
一鞭直渡清河洛。
却归来、
再续汉阳游，
骑黄鹤。
----------------------------number 1045----------------------------
送紫岩张先生北伐（号令风霆迅）
宋朝
岳飞
号令风霆迅，天声动地陬。
长驱渡河洛，直捣向燕幽。
马蹀阏氏血，旗袅可汗头。
归来报名主，恢复旧神州。
----------------------------number 1046----------------------------
小重山（昨夜寒蛩不住鸣）
宋朝
岳飞
昨夜寒蛩不住鸣。
惊回千里梦，已三更。
起来独自绕阶行。
人悄悄，帘外月胧明。
白首为功名。
旧山松竹老，阻归程。
欲将心事付瑶琴。
知音少，弦断有谁听？
----------------------------number 1047----------------------------
夜书所见（萧萧梧叶送寒声）
宋朝
叶绍翁
萧萧梧叶送寒声，
江上秋风动客情。
知有儿童挑促织，
夜深篱落一灯明。
----------------------------number 1048----------------------------
游园不值（应怜屐齿印苍苔）
宋朝
叶绍翁
应怜屐齿印苍苔，小扣柴扉久不开。
春色满园关不住，一枝红杏出墙来。
----------------------------number 1049----------------------------
过零丁洋（辛苦遭逢起一经）
宋朝
文天祥
辛苦遭逢起一经，干戈寥落四周星。
山河破碎风飘絮，身世浮沉雨打萍。
惶恐滩头说惶恐，零丁洋里叹零丁。
人生自古谁无死，留取丹心照汗青。
----------------------------number 1050----------------------------
酹江月（乾坤能大、算蛟龙）
宋朝
文天祥
乾坤能大、算蛟龙、
元不是池中物。
风雨牢愁无着处，
那更寒虫四壁。
横塑题诗，
登楼作赋，
万事空中雪。
江流如此，
方来还有英杰。
堪笑一叶漂零，
重来淮水，
正凉风新发。
镜里朱颜都变尽，
只有丹心难灭。
去去龙沙，
江山回首，
一线青如发。
故人应念，
杜鹃枝上残月。
----------------------------number 1051----------------------------
满江红（试问琵琶）
宋朝
文天祥
代王夫人作
试问琵琶，
胡沙外、怎生风色。
最苦是、姚黄一朵，
移根仙阙。
王母欢阑琼宴罢，
仙人泪满金盘侧。
听行宫、半夜雨淋铃，
声声歇。
彩云散，香尘灭。
铜驼恨，那堪说。
想男儿慷慨，
嚼穿龈血。
回首昭阳离落日，
伤心铜雀迎秋风。
算妾身、不愿似天家，
金瓯缺。
----------------------------number 1052----------------------------
满江红（又捱过、几番秋色）
宋朝
文天祥
又捱过、几番秋色。
相思处、青年如梦，
乘鸾仙阙。
肌玉暗消衣带缓，
泪珠斜透花钿侧。
最无端蕉影上窗纱，
青灯歇。
曲池合，高台灭。
人间事，何堪说！
向南阳阡上，
满襟清血。
世态便如翻覆雨，
妾身元是分明月。
笑乐昌一段好风流，
菱花缺。
----------------------------number 1053----------------------------
念奴娇（水天空阔）
宋朝
文天祥
水天空阔，恨东风、不借世间英雄。
蜀鸟吴花残照里，忍见荒城颓壁！
铜雀春情，金人秋泪，此恨凭谁雪！
堂堂剑气，斗牛空认奇杰。
那信江海余生，南行万里，属扁舟齐发。
正为鸥盟留醉眼，细看涛生云灭。
睨柱吞嬴，回旗走懿，千古冲冠发。
伴人无寐，秦淮应是孤月。
----------------------------number 1054----------------------------
沁园春（为子死孝，为臣死忠）
宋朝
文天祥
题潮阳张许二公庙
为子死孝，为臣死忠，
死又何妨。
自光岳气分，士无全节；
君臣义缺，谁负刚肠。
骂贼张巡，爱君许远，
留取声名万古香。
后来者，无二公之操，
百炼之钢。
人生翕歘云亡。
好烈烈轰轰做一场。
使当时卖国，
甘心降虏，
受人唾骂，安得流芳。
古庙幽沉，仪容俨雅，
枯木赛鸦几夕阳。
邮亭下，有奸雄过此，
仔细思量。
----------------------------number 1055----------------------------
正气歌并序（天地有正气）
宋朝
文天祥
　余囚北庭，坐一土室。室广八尺，深可四寻，单扉低小，白间短窄，污下而幽暗。当此夏日，诸气萃然：雨潦四集，浮动床几，时则为水气；涂泥半朝，蒸沤历澜，时则为土气；乍晴暴热，风道四塞，时则为日气；檐阴薪爨，助长炎虐，时则为火气；仓腐寄顿，陈陈逼人，时则为米气；骈肩杂遝，腥臊汗垢，时则为人气；或圊溷浮尸，或腐鼠杂出，时则为秽气。叠是数气，当之者鲜不为厉，而余以孱弱俯仰其间，于兹二年矣，是殆有养致然。然尔亦安知所养何哉？孟子曰：「我善养吾浩然之气。」彼气有七，吾气有一，以一敌七，吾何患焉？况浩然者，乃天地之正气也。作《正气歌》一首。
天地有正气，杂然赋流形。
下则为河岳，上则为日星。
于人曰浩然，沛乎塞苍冥。
皇路当清夷，含和吐明庭。
时穷节乃见，一一垂丹青。
在刘太史简，在晋董狐笔。
在秦张良椎，在汉苏武节。
为严将军头，为嵇侍中血。
为张睢阳齿，为颜常山舌。
或为辽东帽，清操厉冰雪。
或为出师表，鬼神泣壮烈。
或为渡江楫，慷慨吞胡羯。
或为击贼笏，逆竖头破裂。
是气所旁薄，凛烈万古存。
当其贯日月，生死安足论。
地维赖以立，天柱赖以尊。
三网实系命，道义为之根。
嗟予遘阳九，隶也实不力。
楚囚缨其冠，传车送穷北。
鼎镬甘如饴，求之不可得。
阴房阒鬼火，春院閟天黑。
牛骥同一皂，鸡栖凤凰食。
一朝蒙雾露，分作沟中瘠。
如此再寒暑，百沴自辟易。
嗟哉沮洳场，为我安乐国。
岂有他缪巧，阴阳不能贼。
顾此耿耿在，仰视浮云白。
悠悠我心悲，苍天曷有极。
哲人日已远，典刑在夙昔。
风檐展书读，古道照颜色。
----------------------------number 1056----------------------------
颂（春有百花秋有月）
宋朝
无门和尚
春有百花秋有月，
夏有凉风冬有雪；
若无闲事挂心头，
便是人间好时节。
----------------------------number 1057----------------------------
春晴怀故园海棠（竹边台榭水边亭）
宋朝
杨万里
竹边台榭水边亭，不要人随只独行。
乍暖柳条无气力，淡晴花影不分明。
一番过雨来幽径，无数新禽有喜声。
只欠翠纱红映肉，两年寒食负先生。
----------------------------number 1058----------------------------
读严子陵传（客星何补汉中兴）
宋朝
杨万里
客星何补汉中兴，
空有清风冷似冰。
早遣阿瞒移汉鼎，
人间何处有严陵！
----------------------------number 1059----------------------------
过上湖岭望招贤江南北山（岭下看山似伏涛）
宋朝
杨万里
岭下看山似伏涛，
见人上岭旋争豪；
一登一陟一回顾，
我脚高时他更高。
----------------------------number 1060----------------------------
和段季承左臧惠四绝句（个个诗家各筑坛）
宋朝
杨万里
个个诗家各筑坛，
一家横割一江山；
只知轻薄唐将晚，
更解攀翻晋以还？
----------------------------number 1061----------------------------
宿新市徐公店（篱落疏疏一径深）
宋朝
杨万里
篱落疏疏一径深，
树头花落未成阴。
儿童急走追黄蝶，
飞入菜花无处寻。
----------------------------number 1062----------------------------
戏笔（野菊荒苔各铸钱）
宋朝
杨万里
野菊荒苔各铸钱，
金黄铜绿两争妍；
天公支予穷诗客，
只买清愁不买田。
----------------------------number 1063----------------------------
闲居初夏午睡起（梅子留酸软齿牙）
宋朝
杨万里
梅子留酸软齿牙，
芭蕉分绿与窗纱；
日长睡起无情思，
闲看儿童捉柳花。
----------------------------number 1064----------------------------
小池（泉眼无声惜细流）
宋朝
杨万里
泉眼无声惜细流，
树阴照水爱晴柔。
小荷才露尖尖角，
早有蜻蜓立上头。
----------------------------number 1065----------------------------
晓出净慈送林子方（毕竟西湖六月中）
宋朝
杨万里
毕竟西湖六月中，
风光不与四时同。
接天莲叶无穷碧，
映日荷花别样红。
----------------------------number 1066----------------------------
昭君怨（午梦扁舟花底）
宋朝
杨万里
咏荷上雨
午梦扁舟花底，
香满西湖烟水。
急雨打蓬声，
梦初惊。
却是池荷跳雨，
散了真珠还聚。
聚作水银窝，
泛清波。
----------------------------number 1067----------------------------
小桃红（画堂春暖绣帏重）
元朝
马致远
春
画堂春暖绣帏重，
宝篆香微动。
此外虚名要何用？
醉乡中，
东风唤醒梨花梦。
主人爱客，寻常迎送，
鹦鹉在金笼。
----------------------------number 1068----------------------------
夜行船（百岁光阴如梦蝶）
元朝
马致远
双调
夜行船
秋思
百岁光阴一梦蝶，重回首往事堪嗟。今日春来，明朝花谢。急罚盏夜阑灯灭。
［乔木查］想秦宫汉阙，都做了衰草牛羊野。不恁么渔樵没话说。纵荒坟横断碑，不辨龙蛇。
［庆宣和］投至狐踪与兔穴，多少豪杰。鼎足虽坚半腰里折，魏耶？晋耶？
［落梅风］天教你富，莫太奢。没多时好天良夜，富家儿更做道你心似铁，争辜负了锦堂风月。
［风入松］眼前红日又西斜，疾似下坡车。不争镜里添白雪，上床与鞋履相别。莫笑鸠巢计拙，葫芦提一向装呆。鸠巢计拙：传说斑鸠不善筑巢，借喜鹊巢产卵。
［拨不断］利名竭，是非绝。红尘不向门前惹，绿树偏宜屋角遮，青山正补墙头缺；更那堪竹篱茅舍。
［离亭宴煞］蛩吟罢一觉才宁贴，鸡鸣时万事无休歇。何年是彻？看密匝匝蚁排兵，乱纷纷蜂酿蜜，急攘攘蝇争血。裴公绿野堂，陶令白莲社。爱秋来时那些：和露摘黄花，带霜烹紫蟹，煮酒烧红叶。想人生有限杯，浑几个重阳节？人问我顽童记者：便北海探吾来，道东篱醉了也。
----------------------------number 1069----------------------------
四块玉（雁北飞）
元朝
马致远
紫芝路
雁北飞，人北望，
抛闪煞明妃也汉君王。
小单于把盏呀刺刺唱。
青草畔有收酪牛，
黑河边有扇尾羊，
他只是思故乡。
----------------------------number 1070----------------------------
即事（复楚情何极）
明朝
夏完淳
复楚情何极，亡秦气未平。
雄风清角劲，落日大旗明。
缟素酬家国，戈船决死生！
胡前千古恨，一片月临城。
----------------------------number 1071----------------------------
绝句（扁舟明月两峰间）
明朝
夏完淳
扁舟明月两峰间，
千顷芦花人未远。
缥缈苍茫不可接，
白云空翠洞庭山。
----------------------------number 1072----------------------------
入京诗（手帕蘑姑与线香）
明朝
于谦
手帕蘑姑与线香，
本资民用反为殃。
清风两袖朝天去，
免得闾阎话短长。
----------------------------number 1073----------------------------
上太行（西风落日草斑斑）
明朝
于谦
西风落日草斑斑，
云薄秋容鸟独还。
两鬓霜华千里客，
马蹄又上太行山。
----------------------------number 1074----------------------------
石灰吟（千锤万击出深山）
明朝
于谦
千锤万击出深山，
烈火焚烧若等闲。
粉身碎骨浑不怕，
要留清白在人间。
----------------------------number 1075----------------------------
咏煤炭（凿开混沌得乌金）
明朝
于谦
凿开混沌得乌金，藏蓄阳和意最深。
爝火燃回春浩浩，洪炉照破夜沉沉。
鼎彝元赖生成力，铁石犹存死后心。
但愿苍生俱饱暖，不辞辛苦出山林。
----------------------------number 1076----------------------------
滇海曲（海滨龙市趁春畲）
明朝
杨慎
海滨龙市趁春畲，
江曲鱼村弄晚霞。
孔雀行穿鹦鹉树，
锦莺飞啄杜鹃花。
----------------------------number 1077----------------------------
临江仙（滚滚长江东逝水）
明朝
杨慎
《二十一史弹词》
第三段──说秦汉开场词
滚滚长江东逝水，
浪花淘尽英雄。
是非成败转头空。
青山依旧在，
几度夕阳红。
白发渔樵江渚上，
惯看秋月春风。
一壶浊酒喜相逢。
古今多少事，
都付笑谈中。
----------------------------number 1078----------------------------
素馨（金碧佳人堕马妆）
明朝
杨慎
金碧佳人堕马妆，
鹧鸪林里采秋芳。
穿花贯缕盘香雪，
曾把风流恼陆郎。
----------------------------number 1079----------------------------
宿金沙江（往年曾向嘉陵宿）
明朝
杨慎
往年曾向嘉陵宿，驿楼东畔阑干曲。
江声彻夜搅离愁，月色中天照幽独。
岂意飘零瘴海头，嘉陵回首转悠悠。
江声月色那堪说，肠断金沙万里楼。
----------------------------number 1080----------------------------
驻马听（明月中天）
明朝
杨慎
明月中天，
照见长江万里船。
月光如水，
江水无波。
色与天连。
垂杨两岸净无烟，
沙禽几处惊相唤。
丝缆停牵，
乘风直上银河畔。
----------------------------number 1081----------------------------
出师讨满夷自瓜洲至金陵（缟素临江誓来胡）
明朝
郑成功
缟素临江誓灭胡，雄师十万气吞吴。
试看天堑投鞭渡，不信中原不姓朱。
----------------------------number 1082----------------------------
嘲顽石幻相（女娲炼石已荒唐）
清朝
曹雪芹
女娲炼石已荒唐，
又向荒唐演大荒。
失去幽灵真境界，
幻来新就臭皮囊。
好知运败金无彩，
堪叹时乖玉不光。
白骨如山忘姓氏，
无非公子与红妆。
----------------------------number 1083----------------------------
薄命司对联（春恨秋悲皆自惹）
清朝
曹雪芹
春恨秋悲皆自惹，
花容月貌为谁妍。
----------------------------number 1084----------------------------
第二回回头诗（一局输赢料不真）
清朝
曹雪芹
一局输赢料不真，
香销茶尽尚逡巡。
欲知目下兴衰兆，
须问旁观冷眼人。
----------------------------number 1085----------------------------
对月寓怀（时逢三五便团圆）
清朝
曹雪芹
时逢三五便团圞，
满把清光护玉栏。
天上一轮才捧出，
人间万姓仰头看。
----------------------------number 1086----------------------------
好了歌（世人都晓神仙好）
清朝
曹雪芹
【好了歌】
世人都晓神仙好，惟有功名忘不了！
古今将相在何方？荒冢一堆草没了。
世人都晓神仙好，只有金银忘不了！
终朝只恨聚无多，及到多时眼闭了。
世人都晓神仙好，只有姣妻忘不了！
君生日日说恩情，君死又随人去了。
世人都晓神仙好，只有儿孙忘不了！
痴心父母古来多，孝顺儿孙谁见了？
----------------------------number 1087----------------------------
好了歌注（陋室空堂）
清朝
曹雪芹
【好了歌注】
陋室空堂，
当年笏满床；
衰草枯杨，曾为歌舞场；
蛛丝儿结满雕梁，
绿纱今又在蓬窗上。
说什么脂正浓、粉正香，
如何两鬓又成霜？
昨日黄土陇头埋白骨，
今宵红绡帐底卧鸳鸯。
金满箱，银满箱，转眼乞丐人皆谤；
正叹他人命不长，那知自己归来丧！
训有方，
保不定日后作强梁。
择膏粱，
谁承望流落在烟花巷！
因嫌纱帽小，
致使锁枷扛；
昨怜破袄寒，
今嫌紫蟒长：
乱烘烘你方唱罢我登场，
反认他乡是故乡。
甚荒唐，
到头来都是为他人作嫁衣裳！
----------------------------number 1088----------------------------
红楼梦十二曲—聪明累（机关算尽太聪明）
清朝
曹雪芹
【红楼梦十二曲
聪明累】
机关算尽太聪明，
反算了卿卿性命！
生前心已碎，死后性空灵。
家富人宁；终有个，家亡人散各奔腾。
枉费了意悬悬半世心，
好一似，荡悠悠三更梦。
忽喇喇似大厦倾，昏惨惨似灯将尽。
呀！一场欢喜忽悲辛。
叹人世，终难定！
----------------------------number 1089----------------------------
红楼梦十二曲—飞鸟各投林（为官的家业凋零）
清朝
曹雪芹
【红楼梦十二曲
飞鸟各投林】
为官的，家业凋零；
富贵的，金银散尽；
有恩的，死里逃生；
无情的，分明报应；
欠命的，命已还；
欠泪的，泪已尽；
冤冤相报自非轻，
分离聚合皆前定。
欲知命短问前生，
老来富贵也真侥幸。
看破的，遁入空门；
痴迷的，枉送了性命。
好一似食尽鸟投林，
落了片白茫茫大地真干净！
----------------------------number 1090----------------------------
自题一绝（满纸荒唐言）
清朝
曹雪芹
【自题一绝】
满纸荒唐言，
一把辛酸泪！
都云作者痴，
谁解其中味？
----------------------------number 1091----------------------------
中秋对月有怀（未卜三生愿）
清朝
曹雪芹
【中秋对月有怀】
未卜三生愿，
频添一段愁；
闷来时敛额，
行去几回头。
自顾风前影，
谁堪月下俦？
蟾光如有意，
先上玉人楼。
----------------------------number 1092----------------------------
赞林黛玉（两弯似蹙非蹙肙烟眉）
清朝
曹雪芹
【赞林黛玉】
两弯似蹙非蹙肙烟眉，
一双似喜非喜含情目。
态生两靥之愁，
娇袭一身之病。
泪光点点，
娇喘微微。
闲静似姣花照水，
行动如弱柳扶风。
心较比干多一窍，
病如西子胜三分。
----------------------------number 1093----------------------------
葬花吟（花谢花飞花满天）
清朝
曹雪芹
【葬花吟】
花谢花飞花满天，红消香断有谁怜？
游丝软系飘春榭，
落絮轻沾扑绣帘。
闺中女儿惜春暮，
愁绪满怀无释处；
手把花锄出绣帘，忍踏落花来复去？
柳丝榆荚自芳菲，不管桃飘与李飞；
桃李明年能再发，明年闺中知有谁？
三月香巢已垒成，
梁间燕子太无情！
明年花发虽可啄，
却不道人去梁空巢已倾。
一年三百六十日，风刀霜剑严相逼；
明媚鲜妍能几时，一朝飘泊难寻觅。
花开易见落难寻，阶前愁杀葬花人；
独把花锄偷洒泪，洒上空枝见血痕。
杜鹃无语正黄昏，荷锄归去掩重门；
青灯照壁人初睡，冷雨敲窗被未温。
怪侬底事倍伤神？
半为怜春半恼春：
怜春忽至恼忽去，
至又无言去不闻。
昨宵庭外悲歌发，
知是花魂与鸟魂？
花魂鸟魂总难留，鸟自无言花自羞；
愿侬此日生双翼，随花飞到天尽头。
天尽头！何处有香丘？
未若锦囊收艳骨，一抔净土掩风流；
质本洁来还洁去，不教污淖陷渠沟。
尔今死去侬收葬，未卜侬身何日丧？
侬今葬花人笑痴，他年葬侬知是谁？
试看春残花渐落，便是红颜老死时，
一朝春尽红颜老，花落人亡两不知！
----------------------------number 1094----------------------------
咏白海棠（半卷湘帘半掩门）
清朝
曹雪芹
【咏白海棠】
其四
半卷湘帘半掩门，
碾冰为土玉为盆。
偷来梨蕊三分白，
借得梅花一缕魂。
月窟仙人缝缟袂，
秋闺怨女拭啼痕。
娇羞默默同谁诉？
倦倚西风夜已昏。
----------------------------number 1095----------------------------
石上偈（无才可去补苍天）
清朝
曹雪芹
【石上偈】
无材可去补苍天，
枉入红尘若许年；
此系身前身后事，
倩谁记去作奇传？
----------------------------number 1096----------------------------
金陵十二钗又副册—袭人（枉自温柔和顺）
清朝
曹雪芹
【金陵十二钗又副册
袭人】
枉自温柔和顺，
空云似桂如兰。
堪羡优伶有褔，
谁知公子无缘。
----------------------------number 1097----------------------------
金陵十二钗正册—贾探春（才自清明志自高）
清朝
曹雪芹
【金陵十二钗正册
贾探春】
才自精明志自高，
生于末世运偏消。
清明涕泣江边望，
千里东风一梦遥！
----------------------------number 1098----------------------------
红楼梦十二曲—枉凝眉（一个是阆苑仙葩）
清朝
曹雪芹
【红楼梦十二曲
枉凝眉】
一个是阆苑仙葩，
一个是美玉无瑕。
若说没奇缘，
今生偏又遇着他；
若说有奇缘，如何心事终虚化？
一个枉自嗟呀，
一个空劳牵挂。
一个是水中月，一个是镜中花。
想眼中能有多少泪珠儿，
怎禁得秋流到冬，春流到夏！
----------------------------number 1099----------------------------
红楼梦十二曲—乐中悲（襁褓中）
清朝
曹雪芹
【红楼梦十二曲
乐中悲】
襁褓中，父母叹双亡。
纵居那绮罗丛，
谁知娇养？
幸生来，英豪阔大宽宏量，
从未将儿女私情，
略萦心上。
好一似，霁月光风耀玉堂。
厮配得才貌仙郎，
博得个地久天长。
准折得幼年时坎坷形状。
终久是云散高唐，
水涸湘江：
这是尘寰中消长数应当，
何必枉悲伤
----------------------------number 1100----------------------------
临江仙（白玉堂前春解舞）
清朝
曹雪芹
【临江仙】
白玉堂前春解舞，
东风卷得均匀。
蜂团蝶阵乱纷纷：
几曾随逝水？
岂必委芳尘？
万缕千丝终不改，
任他随聚随分。
韶华休笑本无根：
好风凭借力，
送我上青云。
----------------------------number 1101----------------------------
西江月（无故寻愁觅恨）
清朝
曹雪芹
【西江月】
嘲贾宝玉二首
其一
无故寻愁觅恨，
有时似傻如狂；
纵然生得好皮囊，
腹内原来草莽。
潦倒不通世务，
愚顽怕读文章；
行为偏僻性乖张，
那管世人诽谤！
其二
富贵不知乐业，
贫穷难耐凄凉；
可怜辜负好时光，
于国于家无望。
天下无能第一，
古今不肖无双；
寄言纨绔与膏粱：
莫效此儿形状！
----------------------------number 1102----------------------------
秋窗风雨夕（秋花惨淡秋草黄）
清朝
曹雪芹
【秋窗风雨夕】
代别离
秋花惨淡秋草黄，耿耿秋灯秋夜长；
已觉秋窗秋不尽，那堪风雨助凄凉！
助秋风雨来何速？惊破秋窗秋梦绿；
抱得秋情不忍眠，自向秋屏挑泪烛。
泪烛摇摇爇短檠，牵愁照恨动离情；
谁家秋院无风入？何处秋窗无雨声？
罗衾不奈秋风力，残漏声催秋雨急；
连宵脉脉复飕飕，灯前似伴离人泣。
寒烟小院转萧条，疏竹虚窗时滴沥；
不知风雨几时休，已教泪洒窗纱湿。
----------------------------number 1103----------------------------
梦秦氏赠言（三春过后诸芳尽）
清朝
曹雪芹
【梦秦氏赠言】
三春去后诸芳尽，
各自须寻各自门。
----------------------------number 1104----------------------------
望江南（随身伴）
清朝
曹雪芹
【望江南】
祝祭晴雯二首
随身伴，
独自意绸缪。
谁料风波平地起，
顿教躯命即时休；
孰与话轻柔？
东逝水，
无复向西流。
想象更无怀梦草，
添衣还见翠云裘；
脉脉使人愁！
----------------------------number 1105----------------------------
智通寺对联（身后有余忘缩手）
清朝
曹雪芹
【智通寺对联】
身后有余忘缩手，
眼前无路想回头。
----------------------------number 1106----------------------------
寒月吟（夜起数山川）
清朝
龚自珍
【寒月吟】
夜起数山川，浩浩共月色。
不知何山青？不知何川白？
幽幽东南隅，似有偕隐宅。
东南一以望，终恋杭州路。
城里虽无家，城外却有墓。
相期买一丘，毋远故乡故。
而我屏见闻，而汝养幽素。
舟行百里问，须见墓门树。
南向发此言，恍欲双飞去。
----------------------------number 1107----------------------------
己亥杂诗（浩荡离愁白日斜）
清朝
龚自珍
【己亥杂诗】
浩荡离愁白日斜，
吟鞭东指即天涯。
落红不是无情物，
化作春泥更护花。
----------------------------number 1108----------------------------
己亥杂诗（九州生气恃风雷）
清朝
龚自珍
九州生气恃风雷，
万马齐喑究可哀。
我劝天公重抖擞，不拘一格降人才。
----------------------------number 1109----------------------------
己亥杂诗（秋心如海复如潮）
清朝
龚自珍
【己亥杂诗】
秋心如海复如潮，惟有秋魂不可招。
漠漠郁金香在臂，亭亭古玉佩当腰。
气寒西北何人剑，声满东南几处箫。
一川星斗烂无数，长天一月坠林梢。
----------------------------number 1110----------------------------
己亥杂诗（少年哀乐过于人）
清朝
龚自珍
【己亥杂诗】
少年哀乐过于人，
歌泣无端字字真。
既壮周旋杂痴黠，
童心来复梦中身。
----------------------------number 1111----------------------------
己亥杂诗（少年击剑更吹箫）
清朝
龚自珍
【己亥杂诗】
少年击剑更吹箫，
剑气箫心一例消。
谁分苍凉归棹后，
万千哀乐集今朝。
----------------------------number 1112----------------------------
己亥杂诗（天将何福予蛾眉）
清朝
龚自珍
【己亥杂诗】
天将何福予蛾眉？
生死湖山全盛时。
冰雪无痕灵气杳，
女仙不赋降坛诗。
----------------------------number 1113----------------------------
己亥杂诗（一百八下西溪钟）
清朝
龚自珍
【己亥杂诗】
一百八下西溪钟，
一十三度溪花红。
是恩是怨无性相，
冥祥记里魂朦胧。
----------------------------number 1114----------------------------
己亥杂诗（一十三度溪花红）
清朝
龚自珍
【己亥杂诗】
一十三度溪花红，
一百八下西溪钟。
卿家沧桑卿命短，
渠侬不关关我侬。
----------------------------number 1115----------------------------
浪淘沙（好梦最难留）
清朝
龚自珍
【浪淘沙】
写梦
好梦最难留，吹过仙洲，寻思依样到心头。
去也无踪寻也惯，一桁红楼。
中有话绸缪，灯火帘钩，是仙是幻是温柔。
独自凄凉还自遣，自制离愁。
----------------------------number 1116----------------------------
邻儿半夜哭（邻儿半夜哭）
清朝
龚自珍
【邻儿半夜哭】
邻儿半夜哭，或言忆前生；
前生何所忆？或者变文名。
我有一箧书，属草殊未成。
涂乙迨一纪，甘苦万千并！
百忧消中夜，何如坐经营？
剪烛蹶然起，婢笑妻复嗔；
万一明朝死，堕地泪纵横。
----------------------------number 1117----------------------------
梅村（枳篱茅舍掩苍苔）
清朝
龚自珍
【梅村】
枳篱茅舍掩苍苔，
乞竹分花手自栽。
不好诣人贪客过，
惯迟作答爱书来。
闲窗听雨摊诗卷，
独树看云上啸台。
桑落酒香卢橘美，
钓船斜系草堂开。
----------------------------number 1118----------------------------
狱中题壁（望门投止思张俭）
清朝
谭嗣同
望门投止思张俭，
忍死须臾待杜根。
我自横刀向天笑，
去留肝胆两昆仑。
----------------------------number 1119----------------------------
采莲曲（两船相望隔菱茭）
清朝
蒲松龄
【采莲曲】
两船相望隔菱茭，
一笑低头眼暗抛。
他日人知与郎遇，
片言谁信不曾交。
----------------------------number 1120----------------------------
浣溪沙（旧向长堤缆画桡）
清朝
蒲松龄
【浣溪沙】
秋柳
旧向长堤缆画桡，
秋来秋色倍萧萧，
空垂烟雨拂横桥。
斜倚西风无限恨，
懒将憔悴舞纤腰，
离思别绪一条条。
----------------------------number 1121----------------------------
出嘉峪关感赋（严关百尺界天西）
清朝
林则徐
【出嘉峪关感赋】
严关百尺界天西，万里征人驻马蹄。
飞阁遥连秦树直，缭垣斜压陇云低。
天山巉削摩肩立，瀚海苍茫入望迷。
谁道殽函千古险，回看只见一丸泥。
----------------------------number 1122----------------------------
七绝（天公丧母地丁忧）
清朝
金圣叹
【七绝】
天公丧母地丁忧，
万里江山尽白头。
明日太阳来作吊，
家家檐下泪珠流。
----------------------------number 1123----------------------------
宿野庙（众响渐已寂）
清朝
金圣叹
【宿野庙】
众响渐已寂，虫于佛面飞。
半窗关夜雨，四壁挂僧衣。
----------------------------number 1124----------------------------
与菽园论诗兼寄任公孺博曼宣（一代才人孰绣丝）
清朝
康有为
【与菽园论诗兼寄任公孺博曼宣】
一代才人孰绣丝，万千作者亿千诗。
吟风弄月各自得，覆酱烧薪空尔悲。
正始如闻本风雅，丽葩无奈祖骚词。
汉唐格律周人意，悱恻雄奇亦可思。
新世瑰奇异境生，更搜欧亚造新声。
深山大泽龙蛇起，瀛海九州云物惊。
四圣崆峒迷大道，万灵风雨集明廷。
华严帝网重重现，广乐钧天窃窃听。
意境几于无李杜，目中何处着元明？
飞腾作势风云起，奇变见犹神鬼惊。
扫除近代新诗话，惝恍诸天闻乐声。
兹事混茫与微妙，感人千载妙音生。
----------------------------number 1125----------------------------
自励二首（平生最恶牢骚语）
清朝
梁启超
【自励二首】
平生最恶牢骚语。作态呻吟苦恨谁。
万事祸为福所倚。百年力与命相持。
立身岂患无余地。报国惟忧或后时。
未学英雄先学道。肯将荣瘁校群儿。
献身甘作万矢的。著论求为百世师。
誓起民权移旧俗。更揅哲理牖新知。
十年以后当思我。举国犹狂欲语谁。
世界无穷愿无尽。海天寥廓立多时。
----------------------------number 1126----------------------------
读史二十首（回首西陲势渺茫）
近代
王国维
【读史二十首】
一
回首西陲势渺茫
东迁种族几星霜
何当踏破双芒屐
却向昆仑望故乡。
二
两条云岭摩天出
九曲黄河绕地回。
自是当年游牧地
有人曾号伏羲来。
三
及及生存起竞争，流传神话使人惊。
铜头铁额今安在？始信轩皇苦用兵。
四
澶漫江淮万里春，九黎才格又苗民。
即今腿髻穷山里，此是江南旧主人。
五
二帝精魂死不孤
嵇山陵庙似苍梧。
耄年未罢征苗旅，神武如斯旷代无。
六
铜刀岁岁战东欧，石弩年年出挹娄。
毕竟中原开化早，已闻昉铁贡梁州。
七
谁向钧天听乐过，秦中自古鬼神多。
即今诅楚文犹在，才告巫咸又亚驼。
八
春秋谜语苦难诠，历史开山数腐迁。
前后固应无此文，一书上下两千年。
九
汉作昆池始见煤，当年赀力信雄哉。
于今莫笑胡僧妄，本是洪荒劫后灰。
十
挥戈大启汉山河，武帝雄才世讵多。
轻骑今朝绝大漠，楼川明日下洋河。
十一
惠光东照日炎炎，河陇降王正款边。
不是金人先入汉，永平谁证梦中缘。
十二
西域纵横尽百城，张陈远略逊甘英。
千秋壮观君知否？黑海东头望大秦。
十三
三方并帝古未有，两贤向厄我所闻。
何来洒落樽前语：天下英雄惟使君。
十四
北临洛水拜陵园，奉表迁都大义存。
纵使暮年终作贼，江东那更有桓温。
十五
江南天子皆词客，河北诸王尽将才。
乍歌乐府兰陵曲，又见湘东玉轴灰。
十六
晋阳蜿蜿起飞龙，北面倾心事犬戎。
亲出渭桥擒诘利，文皇端不愧英雄。
十七
南海商船来大食，西京袄寺建波斯。
远人尽有如归乐，知是唐家全盛时。
十八
五国风光惨不支，崖山波浪浩无牙。
当年国势凌迟甚，争怪诸贤唱攘夷。
十九
黑水金山启伯图，长驱远摭世间无。
至今碧眼黄须客，犹自惊魂说拔都。
二十
东海人奴盖世雄，卷舒八道势如风。
碧蹄倘得擒渠反，大壑何由起蜇龙。
----------------------------number 1127----------------------------
红豆词（南国秋深可奈何）
近代
王国维
【红豆词】
一
南国秋深可奈何，手持红豆几摩挲。
累累本是无情物，谁把闲愁付与他。
二
门外青骢郭外舟，人生无奈是离愁。
不辞苦向东风祝，到处人间作石尤。
三
别浦盈盈水又波，凭栏渺渺思如何？
纵教踏破江南种，只恐春来茁更多。
四
匀圆万颗争相似，暗数千回不厌痴。
留取他年银烛下，拈来细与话相思。
----------------------------number 1128----------------------------
浣溪沙（草偃云低渐合围）
近代
王国维
【浣溪沙】
草偃云低渐合围，
雕弓声急马如飞。
笑呼从骑载禽归。
万事不如身手好，
一生须惜少年时，
哪能白首下书帷。
----------------------------number 1129----------------------------
浣溪沙（天末同云暗四垂）
近代
王国维
【浣溪沙】
天末同云暗四垂，
失行孤雁逆风飞。
江湖廖落尔安归？
陌上金丸看落羽，
闺中素手试调醯。
今朝欢宴胜平时。
----------------------------number 1130----------------------------
齐天乐（天涯已自愁秋极）
近代
王国维
【齐天乐】
天涯已自愁秋极，和须更闻虫语。
乍响瑶阶，旋穿绣闼。更入画屏深处。
喁喁似诉。
有几许哀丝，佐伊机杼。
一夜东堂，暗抽离恨万千绪。
空庭相和秋雨。
又南城罢柝，西院停杵。
试问王孙，苍茫岁晚，那有闲愁无数。
宵深谩与。
怕梦稳春酣，万家儿女。
不识孤吟，劳人床下苦。
----------------------------number 1131----------------------------
水龙吟（开时不与人看）
近代
王国维
【水龙吟】
开时不与人看，如何一霎濛濛坠。
日长无绪，回廊小立，迷离情思。
细雨池塘，斜阳院落，重门深闭。
正参参欲住，轻衫掠处，又特地，因风起。
花事阑珊到汝，更休寻满枝琼坠。
算人只合，人间哀乐，者般零碎。
一样飘零，宁为尘土，勿随流水。
怕盈盈，一片春江，都贮得，离人泪。
----------------------------number 1132----------------------------
颐和园词（汉家七叶钟阳九）
近代
王国维
【颐和园词】
汉家七叶钟阳九，澒洞风埃昏九有。
南国潢池正弄兵，北沽门户仍飞牡。
仓皇万乘向金微，一去宫车不复归。
提挈嗣皇绥旧服，万几从此出宫闱。
东朝渊塞曾无匹，西宫才略称第一。
恩泽何曾逮外家，咨谋往往闻温室。
亲王辅政最称贤，诸将专征捷奏先。
迅归欃抢回日月，八方重睹中兴年。
联翩方召升朝右，北门独对西平手。
因治楼船凿汉池，别营台沼追文囿。
西直门西柳色青，玉泉山下水流清。
新锡山名呼万寿，旧疏河水号昆明。
昆明万寿佳山水，中间宫殿排云起。
拂水回廊千步深，冠山傑阁三层峙。
隥道盘行凌紫烟，上方宝殿放祈年。
更栽火树千花发，不数名珠彻夜悬。
是时朝野多丰豫，年年三月迎銮驭。
长乐深严苦敝神，甘泉爽垲宜清暑。
高秋风日过重阳，佳节坤成启未央。
丹陛大陈三部伎，玉巵亲举万年觞。
嗣皇上寿称臣子，本朝家法严无比。
问膳曾无赐坐时，从游罕讲家人礼。
东平小女最承恩，远嫁归来奉紫宸。
卧起每偕荣寿主，丹青差喜缪夫人。
尊号珠联十六字，太官加豆依前制。
别启琼林贮羡余，更营玉府蒐珍异。
月殿云阶敞上方，宫中习静夜焚香。
但祝时平边塞静，千秋万岁未渠央。
五十年间天下母，后来无继前无偶。
却因清暇话平生，万事何堪重回首。
忆昔先皇幸朔方，属车恩幸故难量。
内批教写清舒馆，小印新镌同道堂。
一朝铸鼎降龙驭，后宫髯绝不能去。
北渚何堪帝子愁，南衙复遘丞卿怒。
手夷端肃反京师，永念冲人未有知。
为简儒臣严谕教，别求名族正宫闱。
可怜白日西南驶，一纪恩勤付流水。
甲观曾无世嫡孙，后宫并乏才人子。
提携犹子付黄图，劬苦还如同治初。
又见法宫冯玉几，更劳武帐坐珠襦。
国事中间几翻覆，近年最忆怀来辱。
草地间关短毂车，邮亭仓卒芜萎粥。
上相留都树大牙，东南诸将奉王家。
坐令佳气腾金阙，复道都人望翠华。
自古忠良能活国，于今母子仍玉食。
宗庙重闻钟鼓声，离宫不改池台色。
一自官家静摄频，含饴无异弄诸孙。
但看腰脚今犹健，莫道伤心迹已陈。
两宫一旦同绵惙，天柱偏先地维折。
高武子孙复几人，哀平国统仍三绝。
是时长乐正弥留，茹痛还为社稷谋。
已遣伯禽承大统，更扳公旦觐诸侯。
别有重臣升御榻，紫枢元老开黄阁。
安世忠勤自始终，本初才气尤腾踔。
复数同时奉话言，诸王刘泽号亲贤。
独总百官居冢宰，共扶孺子济艰难。
社稷有灵邦有主，今朝地下告文祖。
坐见弥天戢玉棺，独留末命书盟府。
原庙丹青俨若神，镜奁遗物尚如新。
那知此日新朝主，便是当时顾命臣。
离宫一闭经三载，绿水青山不曾改。
雨洗苍苔石兽闲，风摇朱户铜蠡在。
云韶散乐久无声，甲帐珠簾取次倾。
岂谓先朝营楚殿，翻教今日恨尧臣。
宣室遗言犹在耳，山河盟誓期终始。
寡妇孤儿要易欺，讴歌狱讼终何是。
深宫母子独凄然，却似滦阳游幸年。
昔去会逢天下养，今来劣受厉人怜。
虎鼠龙鱼无定态，唐侯已在虞宾位。
且语王孙慎勿疏，相期黄发终无艾。
定陵松柏郁青青，应为兴亡一拊膺。
却忆年年寒食节，朱侯亲上十三陵。
----------------------------number 1133----------------------------
杂感（侧身天地苦拘孪）
近代
王国维
【杂感】
侧身天地苦拘孪，姑射神人未可攀。
云若无心常淡淡，川若不竞岂潺潺。
驰怀敷水条山里，托意开元武德间。
终古诗人太无赖，苦求乐土向尘寰。
----------------------------number 1134----------------------------
挽刘道一（半壁东南三楚雄）
近代
孙中山
【挽刘道一】
半壁东南三楚雄，刘郎死去霸图空。
尚余遗业艰难甚，谁与斯人慷慨同！
塞上秋风悲战马，神州落日泣哀鸿。
几时痛饮黄龙酒，横揽江流一奠公。
----------------------------number 1135----------------------------
卜算子（风雨送春归）
近代
毛泽东
【卜算子】
咏梅（
）
风雨送春归，
飞雪迎春到。
已是悬崖百丈冰，
犹有花枝俏。
俏也不争春，
只把春来报。
待到山花烂漫时，
她在丛中笑。
----------------------------number 1136----------------------------
采桑子（人生易老天难老）
近代
毛泽东
【采桑子】
重阳
人生易老天难老，
岁岁重阳。
今又重阳，
战地黄花分外香。
一年一度秋风劲，
不似春光。
胜似春光，
廖廓江天万里霜。
----------------------------number 1137----------------------------
蝶恋花（六月天兵征腐恶）
近代
毛泽东
【蝶恋花】
从汀州向长沙
六月天兵征腐恶，
万丈长缨要把鲲鹏缚。
赣水那边红一角，
偏师借重黄公略。
百万工农齐踊跃，
席卷江西直捣湘和鄂。
国际悲歌歌一曲，
狂飙为我从天落。
----------------------------number 1138----------------------------
蝶恋花（我失骄杨君失柳）
近代
毛泽东
【蝶恋花】
答李淑一（
）
我失骄杨君失柳，
杨柳轻扬直上重霄九。
问讯吴刚何所有，
吴刚捧出桂花酒。
寂寞嫦娥舒广袖，
万里长空且为忠魂舞。
忽报人间曾伏虎，
泪飞顿作倾盆雨。
----------------------------number 1139----------------------------
贺新郎（挥手从兹去）
近代
毛泽东
【贺新郎】
挥手从兹去。
更那堪凄然相向，
苦情重诉。
眼角眉梢都似恨，
热泪欲零还住。
知误会前番书语。
过眼滔滔云共雾，
算人间知己吾和汝。
人有病，
天知否？
今朝霜重东门路，
照横塘半天残月，
凄清如许。
汽笛一声肠已断，
从此天涯孤旅。
凭割断愁丝恨缕。
要似昆仑崩绝壁，
又恰象台风扫寰宇。
重比翼，
和云翥。
----------------------------number 1140----------------------------
贺新郎（人猿相揖别）
近代
毛泽东
【贺新郎】
读史（
春）
人猿相揖别。
只几个石头磨过，
小儿时节。
铜铁炉中翻火焰，
为问何时猜得？
不过几千寒热。
人世难逢开口笑，
上疆场彼此弯弓月。
流遍了，
郊原血。
一篇读罢头飞雪，
但记得斑斑点点，
几行陈迹。
五帝三皇神圣事，
骗了无涯过客。
有多少风流人物？
盗跖庄蹻流誉后，
更陈王奋起挥黄钺。
歌未竟，
东方白。
----------------------------number 1141----------------------------
减字木兰花（漫天皆白）
近代
毛泽东
【减字木兰花】
广昌路上
漫天皆白，
雪里行军情更迫。
头上高山，
风卷红旗过大关。
此行何处？
赣江风雪迷漫处。
命令昨颁，
十万工农下吉安。
----------------------------number 1142----------------------------
浪淘沙（大雨落幽燕）
近代
毛泽东
【浪淘沙】
北戴河（
夏）
大雨落幽燕，
白浪滔天，
秦皇岛外打鱼船。
一片汪洋都不见，
知向谁边？
往事越千年，
魏武挥鞭，
东临碣石有遗篇。
萧瑟秋风今又是，
换了人间。
----------------------------number 1143----------------------------
临江仙（壁上红旗飘落照）
近代
毛泽东
【临江仙】
赠丁玲
壁上红旗飘落照，
西风漫卷孤城。
保安人物一时新。
洞中开宴会，
招待出牢人。
纤笔一枝谁与似？
三千毛瑟精兵。
阵图开向陇山东。
昨日文小姐，
今日武将军。
----------------------------number 1144----------------------------
六言诗（山高路远坑深）
近代
毛泽东
【六言诗】
给彭德怀同志
山高路远坑深，
大军纵横驰奔。
谁敢横刀立马？
唯我彭大将军。
----------------------------number 1145----------------------------
满江红（小小寰球）
近代
毛泽东
【满江红】
和郭沫若同志（
）
小小寰球，有几个苍蝇碰壁。
嗡嗡叫，几声凄厉，几声抽泣。
蚂蚁缘槐夸大国，蚍蜉撼树谈何易。
正西风落叶下长安，飞鸣镝。
多少事，从来急；
天地转，光阴迫。
一万年太久，只争朝夕。
四海翻腾云水怒，五洲震荡风雷激。
要扫除一切害人虫，全无敌。
----------------------------number 1146----------------------------
念奴娇（横空出世）
近代
毛泽东
【念奴娇】
昆仑
横空出世，莽昆仑，阅尽人间春色。
飞起玉龙三百万，搅得周天寒彻。
夏日消溶，江河横溢，人或为鱼鳖。
千秋功罪，谁人曾与评说？
而今我谓昆仑：不要这高，不要这多雪。
安得倚天抽宝剑，把汝裁为三截？
一截遗欧，一截赠美，一截还东国。
太平世界，环球同此凉热。
----------------------------number 1147----------------------------
念奴娇（鲲鹏展翅）
近代
毛泽东
【念奴娇】
鸟儿问答（
秋）
鲲鹏展翅，九万里，翻动扶摇羊角。
背负青天朝下看，都是人间城郭。
炮火连天，弹痕遍地，吓倒蓬间雀。
怎么得了，哎呀我要飞跃。
借问君去何方，雀儿答道：有仙山琼阁。
不见前年秋月朗，订了三家条约。
还有吃的，土豆烧熟了，再加牛肉。
不须放屁！试看天地翻覆。
----------------------------number 1148----------------------------
菩萨蛮（赤橙黄绿青蓝紫）
近代
毛泽东
【菩萨蛮】
大柏地
赤橙黄绿青蓝紫，
谁持彩练当空舞？
雨后复斜阳，
关山阵阵苍。
当年鏖战急，
弹洞前村壁，
装点此关山，
今朝更好看。
----------------------------number 1149----------------------------
菩萨蛮（茫茫九派流中国）
近代
毛泽东
【菩萨蛮】
黄鹤楼
茫茫九派流中国，
沉沉一线穿南北。
烟雨莽苍苍，
龟蛇锁大江。
黄鹤知何去？
剩有游人处。
把酒酹滔滔，
心潮逐浪高！
----------------------------number 1150----------------------------
七古（独坐池塘如虎踞）
近代
毛泽东
【七古】
咏蛙（
年）
独坐池塘如虎踞，绿荫树下养精神。
春来我不先开口，哪个虫儿敢作声。
----------------------------number 1151----------------------------
七古（云开衡岳积阴止）
近代
毛泽东
【七古】
送纵宇一郎东行
云开衡岳积阴止，天马凤凰春树里。
年少峥嵘屈贾才，山川奇气曾钟此。
君行吾为发浩歌，鲲鹏击浪从兹始。
洞庭湘水涨连天，艟艨巨舰直东指。
无端散出一天愁，幸被东风吹万里。
丈夫何事足萦怀，要将宇宙看秭米。
沧海横流安足虑，世事纷纭何足理。
管却自家身与心，胸中日月常新美。
名世于今五百年，诸公碌碌皆余子。
平浪官前友谊多，崇明对马衣带水。
东瀛濯剑有书还，我返自崖君去矣。
----------------------------number 1152----------------------------
七绝（翻身跃入七人房）
近代
毛泽东
【七绝】
看山
翻身跃入七人房，
回首峰峦入莽苍。
四十八盘才走过，
风驰又已到钱塘。
----------------------------number 1153----------------------------
七绝（暮色苍茫看劲松）
近代
毛泽东
【七绝】
为李进同志题所摄庐山仙人洞照（
）
暮色苍茫看劲松，
乱云飞渡仍从容。
天生一个仙人洞，
无限风光在险峰。
----------------------------number 1154----------------------------
七律（别梦依稀咒逝川）
近代
毛泽东
【七律】
到韶山
别梦依稀咒逝川，
故园三十二年前。
红旗卷起农奴戟，
黑手高悬霸主鞭。
为有牺牲多壮志，
敢叫日月换新天。
喜看稻菽千重浪，
遍地英雄下夕烟。
----------------------------number 1155----------------------------
七律（红军不怕远征难）
近代
毛泽东
【七律】
长征
红军不怕远征难，
万水千山只等闲。
五岭逶迤腾细浪，
乌蒙磅礴走泥丸。
金沙水拍云崖暖，
大渡桥横铁索寒。
更喜岷山千里雪，
三军过后尽开颜。
----------------------------number 1156----------------------------
七律（记得当年草上飞）
近代
毛泽东
【七律】
吊罗荣桓同志（
）
记得当年草上飞，
红军队里每相违。
长征不是难堪日，
战锦方为大问题。
斥鷃每闻欺大鸟，
昆鸡长笑老鹰非。
君今不幸离人世，
国有疑难可问谁？
----------------------------number 1157----------------------------
七律（九嶷山上白云飞）
近代
毛泽东
【七律】
答友人
九嶷山上白云飞，帝子乘风下翠微。
斑竹一枝千滴泪，红霞万朵百重衣。
洞庭波涌连天雪，长岛人歌动地诗。
我欲因之梦寥廓，芙蓉国里尽朝晖。
----------------------------number 1158----------------------------
七律（一从大地起风雷）
近代
毛泽东
【七律】
和郭沫若同志（
）
一从大地起风雷，
便有精生白骨堆。
僧是愚氓犹可训，
妖为鬼蜮必成灾。
金猴奋起千钧棒，
玉宇澄清万里埃。
今日欢呼孙大圣，
只缘妖雾又重来。
----------------------------number 1159----------------------------
七律
登庐山
一山飞峙大江边
近代
毛泽东
七律
登庐山
一山飞峙大江边，
跃上葱茏四百旋。
冷眼向洋看世界，
热风吹雨洒江天。
云横九派浮黄鹤，
浪下三吴起白烟。
陶令不知何处去，
桃花源里可耕田？
----------------------------number 1160----------------------------
七律（饮茶粤海未能忘）
近代
毛泽东
【七律】
和柳亚子先生
饮茶粤海未能忘，
索句渝州叶正黄。
三十一年还旧国，
落花时节读华章。
牢骚太盛防肠断，
风物长宜放眼量。
莫道昆明池水浅，
观鱼胜过富春江。
----------------------------number 1161----------------------------
七律（钟山风雨起苍黄）
近代
毛泽东
【七律】
人民解放军占领南京
钟山风雨起苍黄，
百万雄师过大江。
虎踞龙盘今胜昔，
天翻地覆慨而慷。
宜将剩勇追穷寇，
不可沽名学霸王。
天若有情天亦老，
人间正道是沧桑。
----------------------------number 1162----------------------------
七律二首（绿水青山枉自多）
近代
毛泽东
【七律二首】
送瘟神（
）
读六月三十日《人民日报》，余江县消灭了血吸虫。浮想联翩，夜不能寐。微风拂晓，旭日临窗，遥望南天，欣然命笔。
绿水青山枉自多，华佗无奈小虫何！
千村薜荔人遗矢，万户萧疏鬼唱歌。
坐地日行八万里，巡天遥看一千河。
牛郎欲问瘟神事，一样悲欢逐逝波。
春风杨柳万千条，六亿神州尽舜尧。
红雨随心翻作浪，青山着意化为桥。
天连五岭银锄落，地动三河铁臂摇。
借问瘟君欲何往，纸船明烛照天烧。
----------------------------number 1163----------------------------
沁园春（独立寒秋）
近代
毛泽东
【沁园春】
长沙（
）
独立寒秋，湘江北去，橘子洲头。
看万山红遍，层林尽染；
漫江碧透，百舸争流。
鹰击长空，鱼翔浅底，
万类霜天竞自由。
怅寥廓，问苍茫天地，谁主沉浮？
携来百侣曾游，
忆往昔峥嵘岁月稠。
恰同学少年，风华正茂；
书生意气，挥斥方遒。
指点江山，激扬文字，
粪土当年万户侯。
曾记否，到中流击水，浪遏飞舟！
----------------------------number 1164----------------------------
清平乐
会昌（东方欲晓）
近代
毛泽东
清平乐
会昌
东方欲晓，
莫道君行早。
踏遍青山人未老，
风景这边独好。
会昌城外高峰，
颠连直接东溟。
战士指看南粤，
更加郁郁葱葱。
----------------------------number 1165----------------------------
清平乐（风云突变）
近代
毛泽东
【清平乐】
蒋桂战争
风云突变，
军阀重开战。
洒向人间都是怨，
一枕黄梁再现。
红旗越过汀江，
直下龙岩上杭。
收拾金瓯一片，
分田分地真忙。
----------------------------number 1166----------------------------
清平乐（天高云淡）
近代
毛泽东
【清平乐】
六盘山
天高云淡，
望断南飞雁。
不到长城非好汉，
屈指行程两万。
六盘山上高峰，
红旗漫卷西风。
今日长缨在手，
何时缚住苍龙？
----------------------------number 1167----------------------------
如梦令（宁化）
近代
毛泽东
【如梦令】
元旦
宁化、清流、归化，
路隘林深苔滑。
今日向何方，
直指武夷山下。
山下山下，
风展红旗如画。
----------------------------number 1168----------------------------
水调歌头（才饮长沙水）
近代
毛泽东
【水调歌头】
游泳（
）
才饮长沙水，
又食武昌鱼。
万里长江横渡，
极目楚天舒。
不管风吹浪打，
胜似闲庭信步，
今日得宽馀。
子在川上曰：
逝者如斯夫！
风樯动，
龟蛇静，
起宏图。
一桥飞架南北，
天堑变通途。
更立西江石壁，
截断巫山云雨，
高峡出平湖。
神女应无恙，
当惊世界殊。
----------------------------number 1169----------------------------
水调歌头（久有凌云志）
近代
毛泽东
【水调歌头】
重上井冈山（
）
久有凌云志，
重上井冈山。
千里来寻故地，
旧貌变新颜。
到处莺歌燕舞，
更有潺潺流水，
高路入云端。
过了黄洋界，
险处不须看。
风雷动，
旌旗奋，
是人寰。
三十八年过去，
弹指一挥间。
可上九天揽月，
可下五洋捉鳖，
谈笑凯歌还。
世上无难事，
只要肯登攀。
----------------------------number 1170----------------------------
无题（孩儿立志出乡关）
近代
毛泽东
【无题】
孩儿立志出乡关，
学不成名誓不还。
埋骨何须桑梓地，
人生无处不青山。
----------------------------number 1171----------------------------
五古（去去思君深）
近代
毛泽东
【五古】
挽易昌陶
去去思君深，思君君不来。愁杀芳年友，悲叹有余哀。
衡阳雁声彻，湘滨春溜回。感物念所欢，踯躅南城隈。
城隈草萋萋，涔泪侵双题。采采余孤景，日落衡云西。
方期沆养游，零落匪所思。永诀从今始，午夜惊鸣鸡。
鸣鸡一声唱，汗漫东皋上。冉冉望君来，握手珠眶涨。
关山蹇骥足，飞飙拂灵帐，我怀郁如楚，放歌依列嶂。
----------------------------number 1172----------------------------
五律（三上北高峰）
近代
毛泽东
【五律】
三上北高峰
三上北高峰，
杭州一望空。
飞凤亭边树，
桃花岭上风。
热来寻扇子，
冷去对美人。
一片飘飘下，
欢迎有晓莺。
----------------------------number 1173----------------------------
五律（外侮需人御）
近代
毛泽东
【五律】
挽戴安澜将军
外侮需人御，
将军赋采薇。
师称机械化，
勇夺虎罴威。
浴血冬瓜守，
驱倭棠吉归。
沙场竟殒命，
壮志也无违。
----------------------------number 1174----------------------------
西江月（军叫工农革命）
近代
毛泽东
【西江月】
秋收起义
军叫工农革命，
旗号镰刀斧头。
匡庐一带不停留，
要向潇湘直进。
地主重重压迫，
农民个个同仇。
秋收时节暮云愁，
霹雳一声暴动。
----------------------------number 1175----------------------------
西江月（山下旌旗在望）
近代
毛泽东
【西江月】
井冈山
山下旌旗在望，
山头鼓角相闻。
敌军围困万千重，
我自岿然不动。
早已森严壁垒，
更加众志成城。
黄洋界上炮声隆，
报道敌军宵遁。
----------------------------number 1176----------------------------
忆秦娥（西风烈）
近代
毛泽东
【忆秦娥】
娄山关
西风烈，
长空雁叫霜晨月。
霜晨月，
马蹄声碎，
喇叭声咽。
雄关漫道真如铁，
而今迈步从头越。
从头越，
苍山如海，
残阳如血。
----------------------------number 1177----------------------------
渔家傲（白云山头云欲立）
近代
毛泽东
【渔家傲】
反第二次大「围剿」
白云山头云欲立，
白云山下呼声急，
枯木朽株齐努力。
枪林逼，
飞将军自重霄入。
七百里驱十五日，
赣水苍茫闽山碧，
横扫千军如卷席。
有人泣，
为营步步嗟何及！
----------------------------number 1178----------------------------
渔家傲（万木霜天红烂漫）
近代
毛泽东
【渔家傲】
反第一次大「围剿」
万木霜天红烂漫，
天兵怒气冲霄汉。
雾满龙冈千嶂暗，
齐声唤，
前头捉住了张辉瓒。
二十万军重入赣，
风烟滚滚来天半。
唤起工农千百万，
同心干，
不周山下红旗乱。
----------------------------number 1179----------------------------
虞美人（堆来枕上愁何状）
近代
毛泽东
【虞美人】
堆来枕上愁何状，
江海翻波浪。
夜长天色怎难明，
无奈披衣起坐薄寒中。
晓来百念皆灰烬，
倦极身无凭。
一勾残月向西流，
对此不抛眼泪也无由。
----------------------------number 1180----------------------------
春日偶成两首（极目青郊外）
近代
周恩来
【春日偶成两首】
其一
极目青郊外，烟霾步正浓。
中原方逐鹿，博浪踵相踪。
其二
樱花红陌上，柳叶绿池边。
燕子声声里，相思又一年。
----------------------------number 1181----------------------------
为江南死国难者志哀（千古奇冤）
近代
周恩来
【为江南死国难者志哀】
千古奇冤，
江南一叶。
同室操戈，
相煎何急！
----------------------------number 1182----------------------------
无题（大江歌罢掉头东）
近代
周恩来
【无题】
大江歌罢掉头东，
邃密群科济世穷；
面壁十年图破壁，
难酬蹈海亦英雄。
----------------------------number 1183----------------------------
别诸弟（梦魂常向故乡驰）
近代
鲁迅
【别诸弟】
梦魂常向故乡驰，
始信人间苦别离。
夜关倚床忆诸弟，
残灯如豆月明时。
----------------------------number 1184----------------------------
悼杨铨（岂有豪情似旧时）
近代
鲁迅
【悼杨铨】
岂有豪情似旧时，
花开花落两由之。
何期泪洒江南雨，
又为斯民哭健儿。
　　
六月二十一日
----------------------------number 1185----------------------------
亥年残秋偶作（曾惊秋肃临天下）
近代
鲁迅
【亥年残秋偶作】
曾惊秋肃临天下，敢遣春温上笔端。
尘海苍茫沉百感，金风萧瑟走千官。
老归大泽菰蒲尽，梦坠空云齿发寒。
竦听荒鸡偏阒寂，起看星斗正阑干。
十二月
----------------------------number 1186----------------------------
梦（很多的梦）
近代
鲁迅
【梦】
很多的梦，趁黄昏起哄。
前梦才挤却大前梦时，后梦又赶走了前梦。
　去的前梦黑如墨，在的后梦墨一般黑；
　去的在的仿佛都说，「看我真好颜色。」
颜色许好，暗里不如；
而且不知道，说话的是谁？
暗里不如，身热头痛。
你来你来！明白的梦。
----------------------------number 1187----------------------------
替豆萁伸冤（煮豆燃豆萁）
近代
鲁迅
【替豆萁伸冤】
煮豆燃豆萁，
萁在釜下泣──
我烬你熟了，
正好办教席！
----------------------------number 1188----------------------------
无题（惯于长夜过春时）
近代
鲁迅
【无题】
惯于长夜过春时，挈妇将雏鬓有丝。
梦里依稀慈母泪，城头变幻大王旗。
忍看朋辈成新鬼，怒向刀丛觅小诗。
吟罢低眉无写处，月光如水照缁衣。
----------------------------number 1189----------------------------
无题（万家墨面没蒿莱）
近代
鲁迅
【无题】
万家墨面没蒿莱，
敢有歌吟动地哀。
心事浩茫连广宇，
于无声处听惊雷。
五月
----------------------------number 1190----------------------------
自嘲（运交华盖欲何求）
近代
鲁迅
【自嘲】
运交华盖欲何求，未敢翻身已碰头。
破帽遮颜过闹市，漏船载酒泛中流。
横眉冷对千夫指，俯首甘为孺子牛。
躲进小楼成一统，管他冬夏与春秋。
十月十二日
----------------------------number 1191----------------------------
自题小像（灵台无计逃神矢）
近代
鲁迅
【自题小像】
灵台无计逃神矢，
风雨如磐闇故园。
寄意寒星荃不察，
我以我血荐轩辕。
----------------------------number 1192----------------------------
阻郁达夫移家杭州（钱王登假仍如在）
近代
鲁迅
【阻郁达夫移家杭州】
钱王登假仍如在，伍相随波不可寻。
平楚日和憎健翮，小山香满蔽高岑。
坟坛冷落将军岳，梅鹤凄凉处士林。
何似举家游旷远，风波浩荡足行吟。
十二月
----------------------------number 1193----------------------------
放歌（天地太无情）
近代
柳亚子
【放歌】
天地太无情，日月何无光？
浮云西北来，随风作低昂。
我生胡不辰，丁斯老大邦。
仰面出门去，泪下何淋浪！
听我前致辞，血气同感伤。
上言专制酷，罗网重重强。
人权既蹂躏，天演终沦亡。
众生尚酣睡，民气苦不扬。
豺狼方当道，燕雀犹处堂。
天骄闯然入，踞我卧榻旁。
瓜分与豆剖，横议声洋洋。
世界大风潮，鬼泣神亦瞠。
盘涡日以急，欲渡河无梁。
沉沉四百州，尸冢遥相望。
他人殖民地，何处为故乡？
下言女贼盛，兰惠黯不芳。
女权痛零落，女界遭厄殃。
邪说起何人？扶抑分阴阳。
无才便是德，忍令群雌盲。
服从供玩好，谬种流无疆。
明明平等权，剥削无尽藏。
会稽首刻石，罪魁仇秦皇。
变本复加厉，蠢尔南朝唐。
刖刑施无辜，岸狱盈闺房。
同胞二百兆，心死热血凉。
钗愁与鬟病，漫漫长夜长。
我思欧人种，贤哲用斗量。
私心窃景仰，二圣难颉颃。
卢梭第一人，铜像巍天阊。
民约创鸿著，大义君民昌。
胚胎革命军，一扫秕与糠。
百年来欧陆，幸福日恢张。
继者斯宾塞，女界赖一匡。
平权富想象，公理方翔翔。
谬种辟前人，妄诩解剖详。
智慧用益出，大哉言煌煌。
独笑支那士，论理魔为障。
乡愿倡衛言，毒人纲与常。
横流今泛滥，洪祸谁能当？
安得有豪杰，重使此理彰！
仰天苦无言，长歌一引吭。
----------------------------number 1194----------------------------
孤愤（孤愤真防决地维）
近代
柳亚子
【孤愤】
孤愤真防决地维，忍抬醒眼看群尸？
美新已见扬雄颂，劝进还传阮籍词。
岂有沐猴能作帝？居然腐鼠亦乘时。
宵来忽作亡秦梦，北伐声中起誓师。
----------------------------number 1195----------------------------
狼星四首（爝火犹争焰）
近代
柳亚子
【狼星四首】
爝火犹争焰，伤心日未中。
浪传三户楚，其奈百年戎！
赤县销王气，苍生泣鬼雄。
靖南遗恨地，咫尺接英风。
----------------------------number 1196----------------------------
题张苍水集（北望中原涕泪多）
近代
柳亚子
【题张苍水集】
北望中原涕泪多，
胡尘惨淡汉山河。
肓风晦雨凄其夜，
起读先生正气歌。
----------------------------number 1197----------------------------
虞美人（霸才青兕兵家子）
近代
柳亚子
【虞美人】
霸才青兕兵家子，读破书千纸。
河山半壁误英雄，赢得雕虫余技擅江东。
唐宫汉阙荆榛遍，苦恨铜驼贱。
华夷倒置总堪忧，未请长缨辜负汝吴钩。
----------------------------number 1198----------------------------
口占一绝（壮别天涯未许愁）
近代
李大钊
【口占一绝】
壮别天涯未许愁，尽将离恨付东流。
何当痛饮黄龙府，高筑神州风雨楼。
----------------------------number 1199----------------------------
夜曲
当代
方文山
一群嗜血的蚂蚁
被腐肉所吸引
我面无表情
看孤独的风景
失去你
爱恨开始分明
失去你
还有什麼事好关心
当鸽子不再象徵和平
我终於被提醒
广场上餵食的是秃鹰
我用漂亮的押韵
形容被掠夺一空的爱情
啊
乌云开始遮蔽
夜色不乾净
公园里
葬礼的回音
在漫天飞行
送你的
白色玫瑰
在纯黑的环境凋零
乌鸦在树枝上诡异的很安静
静静听
我黑色的大衣
想温暖你
日渐冰冷的回忆
走过的
走过的
生命
啊
四周弥漫雾气
我在空旷的墓地
老去后还爱你
为你弹奏萧邦的夜曲
纪念我死去的爱情
跟夜风一样的声音
心碎的很好听
手在键盘敲很轻
我给的思念很小心
你埋葬的地方叫幽冥
为你弹奏萧邦的夜曲
纪念我死去的爱情
而我为你隐姓埋名
在月光下弹琴
对你心跳的感应
还是如此温热亲近
怀念你那鲜红的唇印
那些断翅的蜻蜓
散落在这森林
而我的眼睛
没有丝毫同情
失去你
泪水混浊不清
失去你
我连笑容都有阴影
风在长满青苔的屋顶
嘲笑我的伤心
像一口没有水的枯井
我用凄美的字型
描绘后悔莫及的那爱情
----------------------------number 1200----------------------------
破阵子（千里茫茫若梦）
近代
金庸
【破阵子】
千里茫茫若梦，
双眸粲粲如星。
塞上牛羊空许约，
烛畔鬓云有旧盟，
莽苍踏雪行。
赤手屠熊搏虎，
金戈荡寇鏖兵。
草木残生颅铸铁，
虫豸凝寒掌作冰，
挥洒缚豪英。
----------------------------number 1201----------------------------
蝴蝶（两个黄蝴蝶）
近代
胡适
【蝴蝶】
两个黄蝴蝶，双双飞上天。
不知为什么，一个忽飞还。
盛夏哪一个，孤单怪可怜；
也无心上天，天上太孤单。
----------------------------number 1202----------------------------
回答（卑鄙是卑鄙者的通行证）
近代
北岛
【回答】
卑鄙是卑鄙者的通行证，
高尚是高尚者的墓志铭，
看吧，在那镀金的天空中，
飘满了死者弯曲的倒影。
冰川纪过去了，
为什么到处都是冰凌？
好望角发现了，
为什么死海里千帆相竞？
我来到这个世界上，
只带着纸、绳索和身影，
为了在审判前，
宣读那些被判决的声音。
告诉你吧，世界
我─不─相─信！
纵使你脚下有一千名挑战者，
那就把我算作第一千零一名。
我不相信天是蓝的，
我不相信雷的回声，
我不相信梦是假的，
我不相信死无报应。
如果海洋注定要决堤，
就让所有的苦水都注入我心中，
如果陆地注定要上升，
就让人类重新选择生存的峰顶。
新的转机和闪闪星斗，
正在缀满没有遮拦的天空。
那是五千年的象形文字，
那是未来人们凝视的眼睛。
----------------------------number 1203----------------------------
希望（我从山中来）
近代
胡适
【希望】
我从山中来，带得兰花草，
种在小园中，希望花开好。
一日望三回，望到花过时；
急坏看花人，苞也无一个。
眼见秋天到，移花供在家；
明年春风回，祝汝满盆花！
----------------------------number 1204----------------------------
洞仙歌（输赢成败）
近代
金庸
【洞仙歌】
输赢成败，又争由人算。
且自逍遥没谁管。
奈天昏地暗斗转星移，
风骤紧，缥缈峰头云乱。
红颜弹指老，刹那芳华，
梦里真真语真幻。
同一笑，到头万事俱空，
糊涂醉，情长计短。
解不了，名缰系嗔贪，
却试问，几时把痴心断？
----------------------------number 1205----------------------------
少年游（青衫磊落险峰行）
近代
金庸
【少年游】
青衫磊落险峰行，玉璧月华明。
马疾香幽，崖高人远，微步觳纹生。
谁家子弟谁家院，无计悔多情。
虎啸龙吟，换巢鸾凤，剑气碧烟横。
----------------------------number 1206----------------------------
水龙吟（燕云十八飞骑）
近代
金庸
【水龙吟】
燕云十八飞骑，奔腾如虎风烟举。
老魔小丑，岂堪一击，胜之不武。
王霸雄图，血海深仇，尽归尘土。
念枉求美眷，良缘安在，枯井底，暗泥处。
酒罢问君三语，为谁开茶花满路。
王孙落魄，怎生消得，杨枝玉露？
敝屣荣华，浮云生死，此身何惧？
教单于折剪，六军辟易，愤英雄怒！
----------------------------number 1207----------------------------
苏慕遮（向来痴）
近代
金庸
【苏慕遮】
向来痴，从此醉。
水榭听香，指点群豪戏。
剧饮千杯男儿事。
杏子林中，商略平生意。
昔时因，今日意。
胡汉恩仇，须倾英雄泪。
虽万千人吾往矣。
悄立雁门，绝壁无余字。
----------------------------number 1208----------------------------
青松（大雪压青松）
近代
陈毅
【青松】
大雪压青松，
青松挺且直。
要知松高洁，
待到雪化时。
----------------------------number 1209----------------------------
另一种传说（死去的英雄被人遗忘）
近代
北岛
【另一种传说】
死去的英雄被人遗忘
他们寂寞，他们
在人海里穿行
他们的愤怒只能点燃
一支男人手中的烟
借助梯子
他们再也不能预言什么
风向标各行其是
当他们蜷缩在
各自空心的雕像的脚下
才知道绝望的容量
他们时常在夜间出没
突然被孤灯照亮
却难以辨认
如同紧贴在毛玻璃上的
脸
最终，他们溜进窄门
沾满灰尘
掌管那孤独的钥匙
----------------------------number 1210----------------------------
岛（你在雾海中航行）
近代
北岛
【岛】
　　　
你在雾海中航行
没有帆
你在月夜下漂泊
没有锚
路从这里消失
夜从这里消失
　　　
没有标志
没有清晰的界限
只有浪花祝祷的峭崖
留下岁月那沉闷的痕迹
和一点点威严的纪念
孩子们走向沙滩
月光下，远处的鲸鱼
正升起高高的喷泉
　　　
鸥群醒了
翅膀接连着翅膀
叫声那么凄厉
震颤着每片合欢树叶
和孩子们的心
在这小小的世界里
难道唤醒的只是痛苦
　　　
地平线倾斜了
摇晃着，翻转过来
一只海鸥坠落而下
热血烫卷了硕大的蒲叶
那无所不在的夜色
遮掩了枪声
这是禁地
这是自由的结局
沙地上插着一支羽毛的笔
带着微湿的气息
它属于颤抖的船舷和季节风
属于岸，属于雨的斜线
昨天或明天的太阳
如今却在这里
写下死亡所公证的秘密
　　　　
每个浪头上
浮着一根闪光的羽毛
孩子们堆起小小的沙丘
海水围拢过来
象花园，冷清地摇动
月光的挽联铺向天边
　　　　
阿，棕榈
是你的沉默
举起叛逆的剑
又一次
风托起头发
象托起旗帜迎风招展
最后的疆界
永远在孩子们的心里
　　　　
夜，迎风而立
为浩劫
为潜伏的凶手
铺下柔软的地毯
摆好一排排贝壳的杯盏
　　　　
有了无罪的天空就够了
有了天空就够了
听吧，琴
在召唤失去的声音
----------------------------number 1211----------------------------
汲江煎茶（活水还须活火煮）
宋朝
苏轼
【汲江煎茶】
活水还须活火煮，自临钓石取深清。
大瓢贮月归春瓮，小杓分江入夜瓶。
雪乳已翻煎处脚，松风忽作泻时声。
枯肠未易禁三碗，坐听荒城长短更。
----------------------------number 1212----------------------------
减字木兰花（春牛春杖）
宋朝
苏轼
【减字木兰花】
已卯儋耳春词
春牛春杖，
无限春风来海上。
便丐春工，
染得桃红似肉红。
春幡春胜，
一阵春风吹酒醒。
不似天涯，
卷起杨花似雪花。
----------------------------number 1213----------------------------
减字木兰花（双龙对起）
宋朝
苏轼
【减字木兰花】
钱塘西湖有诗僧清顺，所居藏春坞，门前有二古松，各有凌霄花络其上，顺常昼卧其下。余为郡，一日屏骑从过之，松风骚然，顺指落花求韵，余为赋此。
双龙对起，
白甲苍髯烟雨里。
疏影微香，
下有幽人昼梦长。
湖风清软，
双鹊飞来争噪晚。
翠颭红轻，
时下凌霄百尺英。
----------------------------number 1214----------------------------
减字木兰花（维熊佳梦）
宋朝
苏轼
【减字木兰花】
维熊佳梦，
释氏老君亲抱送。
壮气横秋，
未满三朝已食牛。
犀钱玉果，
利市平分沾四座。
多谢无功，
此事如何着得侬！
----------------------------number 1215----------------------------
江城子（翠蛾羞黛怯人看）
宋朝
苏轼
【江城子】
孤山竹阁送述古
翠蛾羞黛怯人看。
掩霜纨，泪偷弹。
且尽一尊，
收泪唱阳关。
漫道帝城天样远，
天易见，见君难。
画堂新构近孤山。
曲栏干，为谁安？
飞絮落花，
春色属明年。
欲棹小舟寻旧事，
无处问，水连天。
----------------------------number 1216----------------------------
江城子（老夫聊发少年狂）
宋朝
苏轼
【江城子】
密州出猎
老夫聊发少年狂，
左牵黄，右擎苍，
锦帽貂裘，
千骑卷平冈。
为报倾城随太守，
亲射虎，看孙郎。
酒酣胸胆尚开张，
鬓微霜，又何妨。
持节云中，
何日遣冯唐？
会挽雕弓如满月，
西北望，射天狼。
----------------------------number 1217----------------------------
江城子（梦中了了醉中醒）
宋朝
苏轼
【江城子】
陶渊明以正月五日游斜川，临流班坐，顾瞻南阜，爱曾城之独秀
，乃作斜川诗，至今使人想见其处。元丰壬戌之春
，余躬耕于东坡，筑雪堂居之，南挹四望亭之后丘，西控北山之微泉
，慨然而叹
，此亦斜川之游也。乃作长短句，以《江城子》歌之。
梦中了了醉中醒。
只渊明，是前生。
走遍人间，
依旧却躬耕。
昨夜东坡春雨足，
乌鹊喜，报新晴。
雪堂西畔暗泉鸣。
北山倾，小溪横。
南望亭丘，
孤秀耸曾城。
都是斜川当日景，
吾老矣，寄馀龄。
----------------------------number 1218----------------------------
江城子（前瞻马耳九仙山）
宋朝
苏轼
【江城子】
前瞻马耳九仙山。
碧连天。晚云闲。
城上高台，真个是超然。
莫使匆匆云雨散，
今夜里，月婵娟。
小溪鸥鹭静联拳。
去翩翩。点轻烟。
人事凄凉，回首便他年。
莫忘使君歌笑处，
垂柳下，矮槐前。
----------------------------number 1219----------------------------
江城子（十年生死两茫茫）
宋朝
苏轼
【江城子】
乙卯正月二十日夜记梦
十年生死两茫茫。
不思量，自难忘。
千里孤坟，
无处话凄凉。
纵使相逢应不识，
尘满面，鬓如霜。
夜来幽梦忽还乡，
小轩窗，正梳妆。
相顾无言，
惟有泪千行。
料得年年肠断处：
明月夜，短松冈。
----------------------------number 1220----------------------------
江城子（天涯流落思无穷）
宋朝
苏轼
【江城子】
别徐州
天涯流落思无穷！
既相逢，却匆匆。
携手佳人，
和泪折残红。
为问东风余几许？
春纵在，与谁同！
隋堤三月水溶溶。
背归鸿，去吴中。
回首彭城，
清泗与淮通。
欲寄相思千点泪，
流不到，楚江东。
----------------------------number 1221----------------------------
临江仙（忘却成都来十载）
宋朝
苏轼
【临江仙】
送王缄
忘却成都来十载，
因君未免思量。
凭将清泪洒江阳。
故山知好在，
孤客自悲凉。
坐上别愁君未见，
归来欲断无肠。
殷勤且更尽离觞。
此身如传舍，
何处是吾乡！
----------------------------number 1222----------------------------
临江仙（夜饮东坡醒复醉）
宋朝
苏轼
【临江仙】
夜归临皋①
苏轼
夜饮东坡醒复醉②，
归来仿佛三更。
家童鼻息已雷鸣。
敲门都不应，
倚杖听江声。
长恨此身非我有，
何时忘却营营③？
夜阑风静縠纹平④。
小舟从此逝，
江海寄馀生。
----------------------------number 1223----------------------------
临江仙（一别都门三改火）
宋朝
苏轼
【临江仙】
送钱穆父
一别都门三改火，
天涯踏尽红尘。
依然一笑作春温。
无波真古井，
有节是秋筠。
惆怅孤帆连夜发，
送行淡月微云。
樽前不用翠眉颦。
人生如逆旅，
我亦是行人。
----------------------------number 1224----------------------------
六月二十七日望湖楼醉书（黑云翻墨未遮山）
宋朝
苏轼
【六月二十七日望湖楼醉书】
黑云翻墨未遮山，
白雨跳珠乱入船。
卷地风来忽吹散，
望湖楼下水如天。
----------------------------number 1225----------------------------
满江红（江汉西来）
宋朝
苏轼
【满江红】
寄鄂州朱使君寿昌
江汉西来，
高楼下、蒲萄深碧。
犹自带，岷峨雪浪，
锦江春色。
君是南山遗爱守，
我为剑外思归客。
对此间、风物岂无情，
殷勤说。
江表传，君休读；
狂处士，真堪惜。
空洲对鹦鹉，
苇花萧瑟。
独笑书生争底事，
曹公黄祖俱飘忽。
愿使君、还赋谪仙诗，
追黄鹤。
----------------------------number 1226----------------------------
满江红（清颍东流）
宋朝
苏轼
【满江红】
怀子由作
清颍东流，愁目断、孤帆明灭。
宦游处、青山白浪，万重千叠。
孤负当年林下意，对床夜雨听萧瑟。
恨此生、长向别离中，添华发。
一尊酒，黄河侧。无限事，从头说。
相看恍如昨，许多年月。
衣上旧痕馀苦泪，眉间喜气添黄色。
便与君、池上觅残春，花如雪。
----------------------------number 1227----------------------------
满庭芳（归去来兮）
宋朝
苏轼
【满庭芳】
元丰七年四月一日，佘将去黄移汝，留别雪堂邻里二三君子，会李仲览自江东来别，遂书以遗之。
归去来兮，
吾归何处？
万里家在岷峨。
百年强半，
来日苦无多。
坐见黄州再闰，
儿童尽、楚语吴歌。
山中友，鸡豚社酒，
相劝老东坡。
云何，当此去，
人生底事，
来往如梭。
待闲看秋风，
洛水清波。
好在堂前细柳，
应念我，莫剪柔柯。
仍传语，江南父老，
时与晒渔蓑。
----------------------------number 1228----------------------------
满庭芳（三十三年）
宋朝
苏轼
【满庭芳】
有王长官者，弃官黄州三十三年
，黄人谓之王先生。因送陈慥来过余，因为赋此。
三十三年，
今谁存者？
算只君与长江。
凛然苍桧，
霜干苦难双。
闻道司州古县，
云溪上、竹坞松窗。
江南岸，不因送子，
宁肯过吾邦？
摐摐，疏雨过，
风林舞破，
烟盖云幢。
愿持此邀君，
一饮空缸。
居士先生老矣，
真梦里、相对残釭。
歌声断，行人未起，
船鼓已逢逢。
----------------------------number 1229----------------------------
满庭芳（蜗角虚名）
宋朝
苏轼
【满庭芳】
蜗角虚名，
蝇头微利，
算来着甚干忙。
事皆前定，
谁弱又谁强。
且趁闲身未老，
须放我、些子疏狂。
百年里，浑教是醉，
三万六千场。
思量，能几许？
忧愁风雨，
一半相妨。
又何须抵死，
说短论长。
幸对清风皓月，
苔茵展、云幕高张。
江南好，千钟美酒，
一曲《满庭芳》。
----------------------------number 1230----------------------------
木兰花令（霜余已失长淮阔）
宋朝
苏轼
【木兰花令】
次欧公西湖韵
霜余已失长淮阔，
空听潺潺清颖咽。
佳人犹唱醉翁词，
四十三年如电抹。
草头秋露流珠滑，
三五盈盈还二八。
与余同是识翁人，
惟有西湖波底月！
----------------------------number 1231----------------------------
南歌子（山与歌眉敛）
宋朝
苏轼
【南歌子】
游赏
山与歌眉敛，
波同醉眼流。
游人都上十三楼。
不羡竹西歌吹古扬州。
菰黍连昌歜，
琼彝倒玉舟。
谁家水调唱歌头。
声绕碧山飞去晚云留。
----------------------------number 1232----------------------------
南歌子（雨暗初疑夜）
宋朝
苏轼
【南歌子】
雨暗初疑夜，
风回便报晴。
淡云斜照著山明，
细草软沙溪路、
马蹄轻。
卯酒醒还困，
仙村梦不成。
蓝桥何处觅云英？
只有多情流水、
伴人行。
----------------------------number 1233----------------------------
南乡子（怅望送春怀）
宋朝
苏轼
【南乡子】
集句
怅望送春怀。（杜牧）
渐老逢春能几回。（杜甫）
花满楚城愁远别，（许浑）
伤怀。
何况清丝急管催。（刘禹锡）
吟断望乡台。（李商隐）
万里归心独上来。（许浑）
景物登临闲始见，（杜牧）
徘徊。
一寸相思一寸灰。（李商隐）
----------------------------number 1234----------------------------
南乡子（寒雀满疏篱）
宋朝
苏轼
【南乡子】
梅花词和杨元素
寒雀满疏篱，
争抱寒柯看玉蕤。
忽见客来花下坐，
惊飞。
踏散芳英落酒卮。
痛饮又能诗。
坐客无毡醉不知。
花谢酒阑春到也，
离离，
一点微酸已着枝。
----------------------------number 1235----------------------------
南乡子（回首乱山横）
宋朝
苏轼
【南乡子】
送述古
回首乱山横，
不见居人只见城。
谁似临平山上塔，
亭亭，
迎客西来送客行。
归路晚风清，
一枕初寒梦不成。
今夜残灯斜照处，
荧荧，
秋雨晴时泪不晴。
----------------------------number 1236----------------------------
南乡子（凉簟碧纱厨）
宋朝
苏轼
【南乡子】
自述
凉簟碧纱厨，一枕清风昼睡馀。
睡听晚衙无一事，徐徐，读尽床头几卷书。
搔首赋归欤，自觉功名懒更疏。
若问使君才与术，何如？占得人间一味愚。
----------------------------number 1237----------------------------
南乡子（晚景落琼杯）
宋朝
苏轼
【南乡子】
晚景落琼杯，
照眼云山翠作堆。
认得岷峨春雪浪，
初来，
万顷蒲萄涨渌醅。
春雨暗阳台，
乱洒歌楼湿粉腮。
一阵东风来卷地，
吹回，
落照江天一半开。
----------------------------number 1238----------------------------
念奴娇（凭高眺远）
宋朝
苏轼
【念奴娇】
凭高眺远，见长空、万里云无留迹。
桂魄飞来，光射处、冷浸一天秋碧。
玉宇琼楼，乘鸾来去，人在清凉国。
江山如画，望中烟树历历。
我醉拍手狂歌，举杯邀月，对影成三客。
起舞徘徊风露下，今夕不知何夕！
便欲乘风，翻然归去，何用骑鹏翼。
水晶宫里，一声吹断横笛。
----------------------------number 1239----------------------------
菩萨蛮（柳庭风静人眠昼）
宋朝
苏轼
【菩萨蛮】
回文。夏闺怨
柳庭风静人眠昼，
昼眠人静风庭柳。
香汗薄衫凉，
凉衫薄汗香。
手红冰碗藕，
藕碗冰红手。
郎笑藕丝长，
长丝藕笑郎。
----------------------------number 1240----------------------------
琴诗（若言琴上有琴声）
宋朝
苏轼
【琴诗】
若言琴上有琴声，
放在匣中何不鸣？
若言声在指头上，
何不于君指上听？
----------------------------number 1241----------------------------
沁园春（孤馆灯青）
宋朝
苏轼
【沁园春】
赴密州，早行，马上寄子由。
孤馆灯青，
野店鸡号，
旅枕梦残。
渐月华收练，
晨霜耿耿，
云山摛锦，
朝露漙漙世路无穷，
劳生有限，
似此区区长鲜欢。
微吟罢，
凭征鞍无语，
往事千端。
当时共客长安，
似二陆初来俱少年。
有笔头千字，
胸中万卷；
致君尧舜，
此事何难？
用舍由时，
行藏在我，
袖手何妨闲处看。
身长健，
但优游卒岁，
且斗尊前。
----------------------------number 1242----------------------------
沁园春（情若连环）
宋朝
苏轼
【沁园春】
情若连环，
恨如流水，
甚时是休。
也不须惊怪，
沈郎易瘦；
也不须惊怪，
潘鬓先愁。
总是难禁，
许多魔难，
奈好事教人不自由。
空追想，
念前欢杳杳，
后会悠悠。
凝眸。悔上层楼。
谩惹起新愁压旧愁。
向彩笺写遍，
相思字了，
重重封卷，
密寄书邮。
料到伊行，
时时开看，
一看一回和泪收。
须知道，
□这般病染，
两处心头。
----------------------------number 1243----------------------------
青玉案（三年枕上吴中路）
宋朝
苏轼
【青玉案】
和贺方回韵，送伯固还吴中
三年枕上吴中路，
谴黄犬，随君去。
若到松江呼小渡，
莫惊鸳鹭，四桥尽是，
老子经行处。
辋川图上看春暮，
常记高人右丞句。
作个归期天已许。
春衫犹是小蛮针线，
会湿西湖雨。
----------------------------number 1244----------------------------
鹊桥仙（缑山仙子）
宋朝
苏轼
【鹊桥仙】
七夕送陈令举
缑山仙子，
高情云渺，
不学痴牛騃女。
凤箫声断月明中，
举手谢时人欲去。
客槎曾犯，
银河波浪，
尚带天风海雨。
相逢一醉是前缘，
风雨散、飘然何处？
----------------------------number 1245----------------------------
如梦令（为向东坡传语）
宋朝
苏轼
【如梦令】
为向东坡传语，
人在玉堂深处。
别后有谁来？
雪压小桥无路。
归去，归去，
江上一犁春雨。
----------------------------number 1246----------------------------
阮郎归（绿槐高柳咽新蝉）
宋朝
苏轼
【阮郎归】
初夏
绿槐高柳咽新蝉，
薰风初入弦。
碧纱窗下水沉烟，
棋声惊昼眠。
微雨过，小荷翻。
榴花开欲燃。
玉盆纤手弄清泉，
琼珠碎却圆。
----------------------------number 1247----------------------------
少年游（去年相送）
宋朝
苏轼
【少年游】
润州作，代人寄远
去年相送，
余杭门外，
飞雪似杨花。
今年春尽，
杨花似雪，
犹不见还家。
对酒卷帘邀明月，
风露透窗纱。
恰似笎姮娥怜双燕，
分明照、画梁斜。
----------------------------number 1248----------------------------
哨遍（为米折腰）
宋朝
苏轼
【哨遍】
为米折腰，
因酒弃家，
口体交相累。　
归去来，
谁不遣君归？　
觉从前皆非今是。　
露未晞，
征夫指予归路，
门前笑语喧童稚。
嗟旧菊都荒，
新松暗老，
吾年今已如此！　
但小窗容膝闭柴扉，　
策杖看孤云暮鸿飞，　
云出无心，
鸟倦知返，
本非有意。　
噫！　
归去来兮，　
我今忘我兼忘世。　
亲戚无浪语，
琴书中有真味。　
步翠麓崎岖，
泛溪窈窕，
涓涓暗谷流春水。　
观草木欣荣，
幽人自感，
吾生行且休矣！　
念寓形宇内复几时？　
不自觉皇皇欲何之？　
委吾心、去留谁计？　
神仙知在何处？
富贵非吾志。　
但知临水登山啸咏
自引壶觞自醉。　
此生天命更何疑？　
且乘流、遇坎还止。　
----------------------------number 1249----------------------------
食荔枝（罗浮山下四时春）
宋朝
苏轼
【食荔枝】
罗浮山下四时春，
芦橘杨梅次第新；
日啖荔枝三百颗，
不辞长作岭南人。
----------------------------number 1250----------------------------
水调歌头（落日绣帘卷）
宋朝
苏轼
【水调歌头】
黄州快哉亭赠张偓佺
落日绣帘卷，
亭下水连空。
知君为我新作，
窗户湿青红。
长记平山堂上，
欹枕江南烟雨，
杳杳没孤鸿。
认得醉翁语：
「山色有无中。」
一千顷，都镜净，
倒碧峰。
忽然浪起，
掀舞一叶白头翁。
堪笑兰台公子，
未解庄生天籁，
刚道有雌雄。
一点浩然气，
千里快哉风。
----------------------------number 1251----------------------------
水调歌头（昵昵儿女语）
宋朝
苏轼
【水调歌头】
欧阳文忠公尝问余
：「琴诗何者最善？答以退之听颖师琴诗最善
。公曰：此诗最奇丽
，然非听琴，乃听琵琶也。余深然之。建安章质夫家善琵琶者，乞为歌词。余久不作，特取退之词，稍加隐括，使就声律，以遗之云。
昵昵儿女语，
灯火夜微明。
恩怨尔汝来去，
弹指泪和声。
忽变轩昂勇士，
一鼓填然作气，
千里不留行。
回首暮云远，
飞絮搅青冥。
众禽里，真彩凤，
独不鸣。
跻攀寸步千险，
一落百寻轻。
烦子指间风雨，
置我肠中冰炭，
起坐不能平。
推手从归去，
无泪与君倾。
----------------------------number 1252----------------------------
水龙吟（似花还似非花）
宋朝
苏轼
【水龙吟】
次韵章质夫杨花词
似花还似非花，
也无人惜从教坠。
抛家傍路，
思量却是，
无情有思。
萦损柔肠，
困酣娇眼，
欲开还闭。
梦随风万里，
寻郎去处，
又还被、莺呼起。
不恨此花飞尽，
恨西园、落红难缀。
晓来雨过，
遗踪何在，
一池萍碎。
春色三分，
二分尘土，
一分流水。
细看来，不是杨花，
点点是离人泪。
----------------------------number 1253----------------------------
题西林壁（横看成岭侧成峰）
宋朝
苏轼
横看成岭侧成峰，
远近高低各不同。
不识庐山真面目，
只缘身在此山中。
----------------------------number 1254----------------------------
望江南（春未老，风细柳斜斜）
宋朝
苏轼
【望江南】
超然台作
春未老，风细柳斜斜。
试上超然台上看，
半壕春水一城花。
烟雨暗千家。
寒食后，酒醒却咨嗟。
休对故人思故国，
且将新火试新茶。
诗酒趁年华。
----------------------------number 1255----------------------------
西江月（点点楼头细雨）
宋朝
苏轼
【西江月】
重九
点点楼头细雨，重重江外平湖。
当年戏马会东徐，今日凄凉南浦。
莫恨黄花未吐，且教红粉相扶。
酒阑不必看茱萸，俯仰人间今古。
----------------------------number 1256----------------------------
西江月（三过平山堂下）
宋朝
苏轼
【西江月】
平山堂
三过平山堂下，
半生弹指声中。
十年不见老仙翁，
壁上龙蛇飞动。
欲吊文章太守，
仍歌杨柳春风。
休言万事转头空，
未转头时是梦。
----------------------------number 1257----------------------------
西江月（世事一场大梦）
宋朝
苏轼
【西江月】
世事一场大梦，
人生几度新凉？
夜来风叶已鸣廊，
看取眉头鬓上。
酒贱常愁客少，
月明多被云妨。
中秋谁与共孤光，
把盏凄然北望。
----------------------------number 1258----------------------------
西江月（玉骨那愁瘴雾）
宋朝
苏轼
【西江月】
玉骨那愁瘴雾，
冰肌自有仙风。
海仙时遣探芳丛，
倒挂绿毛幺凤。
素面常嫌粉涴，
洗妆不褪唇红。
高情已逐晓云空，
不与梨花同梦。
----------------------------number 1259----------------------------
西江月（照野弥弥浅浪）
宋朝
苏轼
宋体
顷在黄州，春夜行蕲水中
，过酒家饮，酒醉，乘月至一溪桥上，解鞍，由肱醉卧少休。及觉已晓，乱山攒拥，流水锵然，疑非尘世也。书此语桥柱上。
照野弥弥浅浪，横空隐隐层霄。
障泥未解玉骢骄，我欲醉眠芳草。
可惜一溪风月，莫教踏碎琼瑶。
解鞍欹枕绿杨桥，杜宇一声春晓。
----------------------------number 1260----------------------------
洗儿（人皆养子望聪明）
宋朝
苏轼
【洗儿】
人皆养子望聪明，
我被聪明误一生。
惟愿孩儿愚且鲁，
无灾无难到公卿。
----------------------------number 1261----------------------------
新城道中（东风知我欲山行）
宋朝
苏轼
【新城道中】
东风知我欲山行，吹断檐间积雨声。
岭上晴云披絮帽，树头初日挂铜钲。
野桃含笑竹篱短，溪柳自摇沙水清。
西崦人家应最乐，煮葵烧笋饷春耕。
----------------------------number 1262----------------------------
行香子（清夜无尘）
宋朝
苏轼
【行香子】
清夜无尘，
月色如银。
酒斟时、须满十分。
浮名浮利，
虚苦劳神。
叹隙中驹，
石中火，梦中身。
虽抱文章，
开口谁亲。
且陶陶、乐尽天真。
几时归去，
作个闲人。
对一张琴，
一壶酒，一溪云。
----------------------------number 1263----------------------------
行香子（携手江村）
宋朝
苏轼
【行香子】
携手江村，
梅雪飘裙。
情何限、处处消魂。
故人不见，
旧曲重闻。
向望湖楼，
孤山寺，涌金门。
寻常行处，
题诗千首，
绣罗衫、与拂红尘。
别来相忆，
知是何人。
有湖中月，
江边柳，陇头云。
----------------------------number 1264----------------------------
行香子（一叶舟轻）
宋朝
苏轼
【行香子】
过七里濑
一叶舟轻，
双桨鸿惊。
水天清、影湛波平。
鱼翻藻鉴，
鹭点烟汀。
过沙溪急，
霜溪冷，月溪明。
重重似画，
曲曲如屏。
算当年、虚老严陵。
君臣一梦，
今古空名。
但远山长，
云山乱，晓山青。
----------------------------number 1265----------------------------
阳关曲（暮云收尽溢清寒）
宋朝
苏轼
【阳关曲】
中秋月
暮云收尽溢清寒，
银汉无声转玉盘。
此生此夜不长好，
明月明年何处看。
----------------------------number 1266----------------------------
一丛花（今年春浅侵年）
宋朝
苏轼
【一丛花】
初春病起
今年春浅侵年，
冰雪破春妍。
东风有信无人见，
露微意、柳际花边。
寒夜纵长，
孤衾易暖，
钟鼓渐清圆。
朝来初日半衔山，
楼阁淡疏烟。
游人便作寻芳计，
小桃杏、应已争先。
衰病少悰，
疏慵自放，
惟爱日高眠。
----------------------------number 1267----------------------------
饮湖上初晴后雨（水光潋滟晴方好）
宋朝
苏轼
【饮湖上初晴后雨】
水光潋滟晴方好，
山色空蒙雨亦奇。
欲把西湖比西子，
淡妆浓抹总相宜。
----------------------------number 1268----------------------------
永遇乐（长忆别时）
宋朝
苏轼
【永遇乐】
孙巨源以八月十五日离海州，坐别于景疏楼上。既而与余会于润州，至楚州乃别。余以十一月十五日至海州，与太守会于景疏楼上，作此词以寄巨源。
长忆别时，
景疏楼上，
明月如水。
美酒清歌，
留连不住，
月随人千里。
别来三度，
孤光又满，
冷落共谁同醉？
卷珠帘、凄然顾影，
共伊到明无寐。
今朝有客，
来从濉上，
能道使君深意。
凭仗清淮，
分明到海，
中有相思泪。
而今何在？
西垣清禁，
夜永露华侵被。
此时看、回廊晓月，
也应暗记。
----------------------------number 1269----------------------------
永遇乐（明月如霜）
宋朝
苏轼
【永遇乐】
彭城夜宿燕子楼，梦盼盼，因作此词。
明月如霜，
好风如水，
清景无限。
曲港跳鱼，
圆荷泻露，
寂寞无人见。
紞如三鼓，
铿然一叶，
黯黯梦云惊断。
夜茫茫、重寻无处，
觉来小园行遍。
天涯倦客，
山中归路，
望断故园心眼。
燕子楼空，
佳人何在，
空锁楼中燕。
古中如梦，
何曾梦觉，
但有旧欢新怨。
异时对、黄楼夜景，
为余浩叹。
----------------------------number 1270----------------------------
渔家傲（一曲阳关情几许）
宋朝
苏轼
【渔家傲】
送张元唐省亲秦州
一曲阳关情几许，知君欲向秦川去。
白马皂貂留不住。
回首处，孤城不见天霖雾。
到日长安花似雨，故关杨柳初飞絮。
渐见靴刀迎夹路。
谁得似，风流膝上王文度。
----------------------------number 1271----------------------------
虞姬墓（帐下佳人拭泪痕）
宋朝
苏轼
【虞姬墓】
帐下佳人拭泪痕，
门前壮士气如云。
仓黄不负君王意，
只有虞姬与郑君。
----------------------------number 1272----------------------------
虞美人（波声拍枕长淮晓）
宋朝
苏轼
【虞美人】
波声拍枕长淮晓，
隙月窥人小。
无情汴水自东流，
只载一船离恨向西州。
竹溪花浦曾同醉，
酒味多于泪。
谁教风鉴在尘埃？
酝造一场烦恼送人来！
----------------------------number 1273----------------------------
虞美人（湖山信是东南美）
宋朝
苏轼
【虞美人】
有美堂赠述古
湖山信是东南美，
一望弥千里。
使君能得几回来？
便使樽前醉倒更徘徊。
沙河塘里灯初上，
水调谁家唱？
夜阑风静欲归时，
惟有一江明月碧琉璃。
----------------------------number 1274----------------------------
雨中游天竺灵感观音院（蚕欲老）
宋朝
苏轼
【雨中游天竺灵感观音院】
蚕欲老，麦半黄，前山后山雨浪浪。
农夫辍耒女废筐，白衣仙人在高堂。
----------------------------number 1275----------------------------
赠刘景文（荷尽已无擎雨盖）
宋朝
苏轼
【赠刘景文】
荷尽已无擎雨盖，
菊残犹有傲霜枝。
一年好景君须记，
正是橙黄橘绿时。
----------------------------number 1276----------------------------
昭君怨（谁作桓伊三弄）
宋朝
苏轼
【昭君怨】
金山送柳子玉
谁作桓伊三弄，
惊破绿窗幽梦？
新月与愁烟，
满江天。
欲去又还不去，
明日落花飞絮。
飞絮送行舟，
水东流。
----------------------------number 1277----------------------------
鹧鸪天（林断山明竹隐墙）
宋朝
苏轼
【鹧鸪天】
林断山明竹隐墙，
乱蝉衰草小池塘。
翻空白鸟时时见，
照水红蕖细细香。
村舍外，古城旁，
杖藜徐步转斜阳。
殷勤昨夜三更雨，
又得浮生一日凉。
----------------------------number 1278----------------------------
中秋月（暮云收尽溢清寒）
宋朝
苏轼
【中秋月】
暮云收尽溢清寒，
银汉无声转玉盘。
此生此夜不长好，
明月明年何处看？
----------------------------number 1279----------------------------
醉落魄（苍颜华发）
宋朝
苏轼
【醉落魄】
苏州阊门留别
苍颜华发，
故山归计何时决！
旧交新贵音书绝，
惟有佳人，
犹作殷勤别。
离亭欲去歌声咽，
潇潇细雨凉吹颊。
泪珠不用罗巾浥，
弹在罗衫，
图得见时说。
----------------------------number 1280----------------------------
醉落魄（轻云微月）
宋朝
苏轼
【醉落魄】
离京口作
轻云微月，
二更酒醒船初发。
孤城回望苍烟合。
记得歌时，
不记归时节。
巾偏扇坠藤床滑，
觉来幽梦无人说。
此生飘荡何时歇？
家在西南，
常作东南别。
----------------------------number 1281----------------------------
醉翁操（琅然，清圆）
宋朝
苏轼
【醉翁操】
琅琊幽谷
，山水奇丽，泉鸣空涧，若中音会，醉翁喜之，把酒临听，辄欣然忘归。既去十余年，而好奇之士沈遵闻之往游，以琴写其声，曰《醉翁操
》，节奏疏宕而音指华畅，知琴者以为绝伦
。然有其声而无其辞
。翁虽为作歌，而与琴声不合
。又依《楚词》作《醉翁引》，好事者亦倚其辞以制曲。虽粗合韵度而琴声为词所绳的，非天成也。后三十余年，翁既捐馆舍，遵亦没久矣。有庐山玉涧道人崔闲，特妙于琴，恨此曲之无词，乃谱其声，而请于东坡居士以补之云。
琅然，清圆，
谁弹，响空山。
无言，
惟翁醉中知其天。
月明风露娟娟，
人未眠。
荷蒉过山前，
曰有心也哉此贤。
醉翁啸咏，
声和流泉。
醉翁去后，
空有朝吟夜怨。
山有时而童颠，
水有时而回川。
思翁无岁年，
翁今为飞仙。
此意在人间，
试听徽外三两弦。
----------------------------number 1282----------------------------
次韵子瞻上元见寄
宋朝
苏辙
谁怜东坡老，
独看南海灯。
故人隐山麓，
燕坐销床棱。
人生天运中，
往返成废兴。
炎起爨下薪，
冻合瓶中冰。
赖有不变处，
寂如方定僧。
建成亦岩邑，
灯火高下层。
头陀旧所识，
天寒发鬅鬙。
问我何时来，
嗟哉谷为陵。
幸此米方贱，
日食聊一升。
夜出随众乐，
哺糟共腾腾。
----------------------------number 1283----------------------------
北山（北山输绿涨横陂）
宋朝
王安石
【北山】
北山输绿涨横陂，
直堑回塘滟滟时。
细数落花因坐久，
缓寻芳草得归迟。
----------------------------number 1284----------------------------
泊船瓜洲（京口瓜洲一水间）
宋朝
王安石
京口瓜洲一水间，
钟山只隔数重山。
春风又绿江南岸，
明月何时照我还？
----------------------------number 1285----------------------------
残菊（黄昏风雨打园林）
宋朝
王安石
【残菊】
黄昏风雨打园林，
残菊飘零满地金；
折得一枝还好在，
可怜公子惜花心。
----------------------------number 1286----------------------------
出塞（涿州沙上饮盘桓）
宋朝
王安石
【出塞】
涿州沙上饮盘桓，
看舞春风小契丹。
塞雨巧催燕泪落，
濛濛吹湿汉衣冠！
----------------------------number 1287----------------------------
春夜（金炉香烬漏声残）
宋朝
王安石
金炉香烬漏声残，
剪剪轻风阵阵寒。
春色恼人眠不得，
月移花影上栏杆。
----------------------------number 1288----------------------------
登飞来峰（飞来峰上千寻塔）
宋朝
王安石
飞来峰上千寻塔，
闻说鸡鸣见日升。
不畏浮云遮望眼，
自缘身在最高层。
----------------------------number 1289----------------------------
葛溪驿（缺月昏昏漏未央）
宋朝
王安石
【葛溪驿】
缺月昏昏漏未央，一灯明灭照秋床。
病身最觉风露早，归梦不知山水长。
坐感岁时歌慷慨，起看天地色凄凉。
鸣蝉更乱行人耳，正抱疏桐叶半黄。
----------------------------number 1290----------------------------
桂枝香（登临送目）
宋朝
王安石
【桂枝香】
登临送目。
正故国晚秋，
天气初肃。
千里澄江似练，
翠峰如簇。
征帆去棹残阳里，
背西风酒旗斜矗。
彩舟云淡，
星河鹭起，
画图难足。
念往昔，繁华竞逐，
叹门外楼头，
悲恨相续。
千古凭高对此，
谩嗟荣辱。
六朝旧事随流水，
但寒烟衰草凝绿。
至今商女，
时时犹唱，
后庭遗曲。
----------------------------number 1291----------------------------
浣溪沙（百亩中庭半是苔）
宋朝
王安石
【浣溪沙】
百亩中庭半是苔，
门前白道水萦回。
爱闲能有几人来。
小院回廊春寂寂，
山桃溪杏两三栽。
为谁零落为谁开？
----------------------------number 1292----------------------------
郊行（柔桑采尽绿阴稀）
宋朝
王安石
【郊行】
柔桑采尽绿阴稀，
芦箔蚕成密茧肥。
聊向村家问风俗：
如何勤苦尚凶饥？
----------------------------number 1293----------------------------
浪淘沙令（伊吕两衰翁）
宋朝
王安石
【浪淘沙令】
伊吕两衰翁，
历遍穷通。
一为钓叟一耕佣。
若使当时身不遇，
老了英雄。
汤武偶相逢，
风虎云龙。
兴亡只在笑谈中。
直至如今千载后，
谁与争功！
----------------------------number 1294----------------------------
梅花（墙角数枝梅）
宋朝
王安石
【梅花】
墙角数枝梅，
凌寒独自开。
遥知不是雪，
为有暗香来。
----------------------------number 1295----------------------------
明妃曲二首（明妃初出汉宫时）
宋朝
王安石
【明妃曲二首】
其一
明妃初出汉宫时，泪湿春风鬓脚垂。
低徊顾影无颜色，尚得君王不自持。
归来却怪丹青手，入眼平生几曾有；
意态由来画不成，当时枉杀毛延寿。
一去心知更不归，可怜着尽汉宫衣；
寄声欲问塞南事，只有年年鸿雁飞。
家人万里传消息，好在毡城莫相忆；
君不见咫尺长门闭阿娇，人生失意无南北。
其二
明妃初嫁与胡儿，毡车百辆皆胡姬。
含情欲语独无处，传与琵琶心自知。
黄金杆拨春风手，弹看飞鸿劝胡酒。
汉宫侍女暗垂泪，沙上行人却回首。
汉恩自浅胡恩深，人生乐在相知心。
可怜青冢已芜没，尚有哀弦留至今。
----------------------------number 1296----------------------------
南乡子（自古帝王州）
宋朝
王安石
【南乡子】
自古帝王州，郁郁葱葱佳气浮。
四百年来成一梦，堪愁。
晋代衣冠成古丘。
绕水恣行游，上尽层城更上楼。
往事悠悠君莫问，回头。
槛外长江空自流。
----------------------------number 1297----------------------------
菩萨蛮（数间茅屋闲临水）
宋朝
王安石
【菩萨蛮】
数间茅屋闲临水，
窄衫短帽垂杨里。
花是去年红，
吹开一夜风。
梢梢新月偃，
午醉醒来晚。
何物最关情，
黄鹂三两声。
----------------------------number 1298----------------------------
棋（莫将戏事扰真情）
宋朝
王安石
【棋】
莫将戏事扰真情，
且可随缘道我赢。
战罢两奁分白黑，
一枰何处有亏成。
----------------------------number 1299----------------------------
千秋岁引（别馆寒砧）
宋朝
王安石
【千秋岁引】
别馆寒砧，孤城画角，
一派秋声入廖廓。
东归燕从海上去，
南来雁向沙头落。
楚台风，庾楼月，宛如咋。
无奈被些名利缚，
无奈被他情担阁。
梦阑时，酒醒后，思量着。
----------------------------number 1300----------------------------
示长安君（少年离别意非轻）
宋朝
王安石
【示长安君】
少年离别意非轻，老去相逢亦怆情。
草草杯盘供笑雨，昏昏灯火话平生。
自怜湖海三年隔，又作尘沙万里行。
欲问后期何日是？寄书应见雁南征。
----------------------------number 1301----------------------------
入塞（荒云凉雨水悠悠）
宋朝
王安石
【入塞】
荒云凉雨水悠悠，
鞍马东西鼓次休。
尚有燕人数行泪，
回身却望塞南流！
----------------------------number 1302----------------------------
书湖阴先生壁（茅檐长扫静无苔）
宋朝
王安石
【书湖阴先生壁】
茅檐长扫静无苔，
花木成畦手自栽。
一水护田将绿绕，
两山排闼送青来。
----------------------------number 1303----------------------------
思王逢原（蓬蒿今日想纷披）
宋朝
王安石
【思王逢原】
蓬蒿今日想纷披，冢上秋风又一吹。
妙质不为平世得，微言唯有故人知。
庐山南堕当书案，湓水东来入酒卮。
陈迹可怜随手尽，欲欢无复似当时。
----------------------------number 1304----------------------------
渔家傲（灯火已收正月半）
宋朝
王安石
【渔家傲】
灯火已收正月半，
山南山北花撩乱。
闻说洊亭新水漫，
骑款段，穿云入坞寻游伴。
却拂僧床褰素幔，
千岩万壑春风暖。
一弄松声悲急管，
吹梦断，西看窗日犹嫌短。
----------------------------number 1305----------------------------
题西太一宫壁（柳叶鸣蜩绿暗）
宋朝
王安石
【题西太一宫壁】
柳叶鸣蜩绿暗，
荷花落日红酣。
三十六陂春水，
白头想见江南。
----------------------------number 1306----------------------------
渔家傲（平岸小桥千嶂抱）
宋朝
王安石
【渔家傲】
平岸小桥千嶂抱，
柔蓝一水萦花草。
茅屋数间窗窈窕。
尘不到，时时自有春风扫。
午枕觉来闻语鸟，
欹眠似听朝鸡早。
忽忆故人今总老。
贪梦好，茫然忘了邯郸道。
----------------------------number 1307----------------------------
与薛肇明弈棋赌梅花诗输一首（华发寻春喜见梅）
宋朝
王安石
【与薛肇明弈棋赌梅花诗输一首】
华发寻春喜见梅，
一株临路雪倍堆。
凤城南陌他年忆，
香杳难随驿使来。
----------------------------number 1308----------------------------
元日（爆竹声中一岁除）
宋朝
王安石
爆竹声中一岁除，
春风送暖入屠苏。
千门万户瞳瞳日，
总把新桃换旧符。
----------------------------number 1309----------------------------
钟山即事（涧水无声绕竹流）
宋朝
王安石
【钟山即事】
涧水无声绕竹流，
竹西花草弄春柔。
茅檐相对坐终日，
一鸟不鸣山更幽。
----------------------------number 1310----------------------------
浣溪沙（一曲新词酒一杯）
宋朝
晏殊
【浣溪沙】
一曲新词酒一杯，
去年天气旧亭台，
夕阳西下几时回。
无可奈何花落去，
似曾相识燕归来。
小园香径独徘徊。
----------------------------number 1311----------------------------
别滁（花光浓烂柳清明）
宋朝
欧阳修
花光浓烂柳清明，
酌酒花前送我行。
我亦且如常日醉，
莫教弦管作离声。
----------------------------number 1312----------------------------
安公子（远岸收残雨）
宋朝
柳永
远岸收残雨，雨残稍觉江天暮。
拾翠汀洲人寂静，立双双鸥鹭。
望几点、渔灯隐映蒹葭浦。
停画桡、两两舟人语。
道去程今夜，遥指前村烟树。
游宦成羁旅，短樯吟倚闲凝伫。
万水千山迷远近，想乡关何处？
自别后、风亭月榭孤欢聚。
刚断肠、惹得离情苦。
听杜宇声声，劝人不如归去。
----------------------------number 1313----------------------------
石壁寺山房即事（望断南冈远水通）
宋朝
沈与求
【石壁寺山房即事】
望断南冈远水通，
客樯来往酒旗风。
画桥依约垂杨外，
映带残霞一抹红。
----------------------------number 1314----------------------------
采桑子（白莲池上当时月）
宋朝
晏几道
【采桑子】
白莲池上当时月，
今夜重圆。
曲水兰船，
忆伴飞琼看月眠。
黄花绿酒分携后，
泪湿吟笺。
旧事年年，
时节南湖又采莲。
----------------------------number 1315----------------------------
采桑子（别来长记西楼事）
宋朝
晏几道
【采桑子】
别来长记西楼事，
结遍兰襟。
遗恨重寻，
弦断相如绿绮琴。
何时一枕逍遥夜，
细话初心。
若问如今，
也似当时着意深。
----------------------------number 1316----------------------------
留春令（采莲舟上）
宋朝
晏几道
【留春令】
采莲舟上，夜来陡觉，
十分秋意。
懊恼寒花暂时香，
与情浅、人相似。
玉蕊歌清招晚醉，
恋小桥风细。
水湿红裙酒初消，
又记得、南溪事。
----------------------------number 1317----------------------------
清商怨（庭花香信尚浅）
宋朝
晏几道
【清商怨】
庭花香信尚浅，最玉楼先暖。
梦觉春衾，江南依旧远。
回纹锦字暗剪，
漫寄与、也应归晚。
要问相思，天涯犹自短。
----------------------------number 1318----------------------------
阮郎归（旧香残粉似当初）
宋朝
晏几道
【阮郎归】
旧香残粉似当初，
人情恨不如。
一春犹有数行书，
秋来书更疏。
衾凤冷，枕鸳孤。
愁肠侍酒舒。
梦魂纵有也成虚，
那堪和梦无？
----------------------------number 1319----------------------------
生查子（长恨涉江遥）
宋朝
晏几道
【生查子】
长恨涉江遥，
移近溪头住。
闲荡木兰舟，
误入双鸳浦。
无端轻薄云，
暗作帘纤雨。
翠袖不胜寒，
欲向荷花语。
----------------------------number 1320----------------------------
晨起偶题（城远不闻长短更）
宋朝
陆游
【晨起偶题】
城远不闻长短更，上方钟鼓自分明。
幽居不负秋来睡，末路偏谙世上情。
大事岂堪重破坏，穷人难与共功名。
风炉歙钵生涯在，且试新寒芋糁羹。
----------------------------number 1321----------------------------
出都（重入修门甫岁馀）
宋朝
陆游
【出都】
重入修门甫岁馀，又携琴剑返江湖。
乾坤浩浩何由报，犬马区区正自愚。
缘熟且为莲社客，怦来喜对草堂图。
西厢屋了吾真足，高枕看云一事无。
----------------------------number 1322----------------------------
出县（匆匆薄领不堪论）
宋朝
陆游
【出县】
匆匆薄领不堪论，出宿聊宽久客魂。
稻垅牛行泥活活，野塘桥坏雨昏昏。
槿篱护药才通径，竹笕分泉自遍村。
归计未成留亦好，愁肠不用绕吴门。
----------------------------number 1323----------------------------
楚城
江上荒城猿鸟悲
宋朝
陆游
【楚城
江上荒城猿鸟悲
】
江上荒城猿鸟悲，
隔江便是屈原祠。
一千五百年间事，
只有滩声似旧时。
----------------------------number 1324----------------------------
点绛唇（采药归来）
宋朝
陆游
【点绛唇】
采药归来，
独寻茅店沽新酿。
暮烟千嶂，
处处闻渔唱。
醉弄扁舟，
不怕黏天浪。
江湖上，
遮回疏放，
作个闲人样。
----------------------------number 1325----------------------------
蝶恋花（桐叶晨飘蛩夜语）
宋朝
陆游
【蝶恋花】
桐叶晨飘蛩夜语。
旅思秋光，
黯黯长安路。
忽记横戈盘马处，
散关清渭应如故。
江海轻舟今已具。
一卷兵书，
叹息无人付。
早信此生终不遇，
当年悔草《长杨赋》。
----------------------------number 1326----------------------------
豆叶黄（一春常是雨和风）
宋朝
陆游
【豆叶黄】
一春常是雨和风，
风雨晴时春已空。
谁惜泥沙万点红。
恨难穷，恰似衰翁一世中。
----------------------------number 1327----------------------------
独学（师友凋零身白首）
宋朝
陆游
【独学】
师友凋零身白首，杜门独学就谁评。
秋风弃扇知安命，小炷留灯悟养生。
踵息无声酣午枕，舌根忘味美晨烹。
少年妄起功名念，岂信身闲心太平。
----------------------------number 1328----------------------------
度浮桥至南台（客中多病废登临）
宋朝
陆游
【度浮桥至南台】
客中多病废登临，闻说南台试一寻；
九轨徐行怒涛上，千般横系大江心。
寺楼钟鼓催昏晓，墟落云烟自古今；
白发未除豪气在，醉吹横笛坐榕阴。
----------------------------number 1329----------------------------
二月二十四日作（棠梨花开社酒浓）
宋朝
陆游
二月二十四日作
棠梨花开社酒浓，南村北村鼓冬冬。
且祈麦熟得饱饭，敢说谷贱复伤农。
崖州万里窜酷吏，湖南几时起卧龙？
但愿诸贤集廊庙，书生穷死胜侯封。
----------------------------number 1330----------------------------
感皇恩（小阁倚秋空）
宋朝
陆游
【感皇恩】
小阁倚秋空，
下临江渚。
漠漠孤云未成雨。
数声新雁，
回首杜陵何处。
壮心空万里，
人谁许！
黄阁紫枢，
筑坛开府。
莫怕功名欠人做。
如今熟计，
只有故乡归路。
石帆山脚下，
菱三亩。
----------------------------number 1331----------------------------
关山月（和戎诏下十无年）
宋朝
陆游
【关山月】
和戎诏下十无年，将军不战空临边。
朱门沉沉按歌舞，厩马肥死弓断弦。
戍楼刁斗催落月，三十从军今白发。
笛里谁知壮士心？沙头空照征人骨。
中原干戈古亦闻，岂有逆胡传子孙？
遗民忍死望恢复，几处今宵垂泪痕！
----------------------------number 1332----------------------------
寒食临川道中（百卉千花了不存）
宋朝
陆游
【寒食临川道中】
百卉千花了不存，堕溪飞絮看无痕。
家人自作清明节，老子来穿绿暗村。
日落啼鸦随野祭，雨馀荒蔓上颓垣。
道边醉饱休相避，作吏堪羞甚乞墦。
----------------------------number 1333----------------------------
汉宫春（羽箭雕弓）
宋朝
陆游
【汉宫春】
初自南郑来成都作
羽箭雕弓，
忆呼鹰古垒，
截虎平川。
吹笳暮归野帐，
雪压青毡。
淋淳醉墨，
看龙蛇飞落蛮笺。
人误许、诗情将略，
一时才气超然。
何事又作南来，
看重阳药市，
元夕灯山？
花时万人乐处，
欹帽垂鞭。
闻歌感旧，
尚时时流涕尊前。
君记取、封侯事在。
功名不信由天。
----------------------------number 1334----------------------------
好事近（挥袖上西峰）
宋朝
陆游
【好事近】
登梅仙山绝顶望海
挥袖上西峰，孤绝去天无尺。
拄杖下临鲸海，数烟帆历历。
贪看云气舞青鸾，归路已将夕。
多谢半山松吹，解殷勤留客．
----------------------------number 1335----------------------------
好事近（秋晓上莲峰）
宋朝
陆游
【好事近】
秋晓上莲峰，
高蹑倚天青壁。
谁与放翁为伴？
有天坛轻策。
铿然忽变赤龙飞，
雷雨四山黑。
谈笑做成丰岁，
笑禅龛楖栗。
----------------------------number 1336----------------------------
还县（霁色清和日己长）
宋朝
陆游
【还县】
霁色清和日己长，纶巾萧散意差强。
飞飞鸥鹭陂塘绿，郁郁桑麻风露香。
南陌东村初过社，轻装小队似还乡。
哦诗忘却登车去，枉是人言作吏忙。
----------------------------number 1337----------------------------
浣溪沙（懒向沙头醉二瓶）
宋朝
陆游
【浣溪沙】
和无咎韵
懒向沙头醉二瓶，
唤君同赏小窗明。
夕阳吹角最关情。
忙日苦多闲日少，
新愁常续旧愁生。
客中无伴怕群行。
----------------------------number 1338----------------------------
寄别李德远（李侯不恨世卖友）
宋朝
陆游
【寄别李德远】
李侯不恨世卖友，陆子那须钱买山。
出牧君当千里去，归耕我判一生闲。
中原乱后儒风替，党禁兴来士气孱
复古主盟须老手，勉追庆历数公间。
----------------------------number 1339----------------------------
寄别李德远（萧萧风雨临川驿）
宋朝
陆游
【寄别李德远】
萧萧风雨临川驿，邂逅连床若有期。
自起挑灯贪夜话，急呼索饭疗朝饥。
即今明月共千里，已占深林巢一枝，
惜别自嫌儿女态，梦骑羸马度芳阪。
----------------------------number 1340----------------------------
寄陈鲁山（天下无虞国论深）
宋朝
陆游
【寄陈鲁山】
（其二）
天下无虞国论深，书生端合老山林。
平生力学所得处，正要如今不动心。
旧友几年犹短褐，谪官万里少来音。
愿公思此宽羁旅，静胜炎曦岂易侵。
----------------------------number 1341----------------------------
寄陈鲁山（诸公贵人识面稀）
宋朝
陆游
【寄陈鲁山】
其一
诸公贵人识面稀，胸中璀璨漫珠玑。
即今举手遮西日，应有流尘化素衣，
旧学极知难少贬，吾济持此欲安归。
夜来风雨空堂静，忽忆灯前入语微。
----------------------------number 1342----------------------------
寄龚实之正言（台省诸公岁岁新）
宋朝
陆游
【寄龚实之正言】
台省诸公岁岁新，平生敬慕独斯人。
山林不恨音尘远，梦寐时容笑语亲。
学道皮肤虽脱落，忧时肝胆尚轮□。
至和嘉佑须公了，乞向升平作幸民。
----------------------------number 1343----------------------------
家园小酌（满林春笋生无数）
宋朝
陆游
【家园小酌】
满林春笋生无数，竟日鸬鹚来百回。
衣上尘埃须一洗，酒边怀抱得频开。
池鱼往者忧奇祸，社栎终然幸散材。
世事纷纷心本懒，闭门岂独畏嫌猜。
----------------------------number 1344----------------------------
家园小酌（旋作园庐指顾成）
宋朝
陆游
【家园小酌】
旋作园庐指顾成，柳阴已复著啼莺。
百年更把几杯酒，一月元无三日暗。
鸥鹭向人殊耐久，山林与世本无营。
小诗漫付儿曹诵，不用韩公说有声。
----------------------------number 1345----------------------------
剑门道中遇微雨（衣上征尘杂酒痕）
宋朝
陆游
衣上征尘杂酒痕，
远游无处不消魂。
此身合是诗人未？
细雨骑驴入剑门。
----------------------------number 1346----------------------------
金错刀行（黄金错刀白玉装）
宋朝
陆游
黄金错刀白玉装，夜穿窗扉出光芒。
丈夫五十功未立，提刀独立顾八荒。
京华结交尽奇士，意气相期共生死。
千年史册耻无名，一片丹心报天子。
尔来从军天汉滨，南山晓雪玉嶙峋。
呜呼！楚虽三户能亡秦，岂有堂堂中国空无人！
----------------------------number 1347----------------------------
临安春雨初霁（世味年来薄似纱）
宋朝
陆游
世味年来薄似纱，谁令骑马客京华。
小楼一夜听春雨，深巷明朝卖杏花。
矮纸斜行闲作草，晴窗细乳戏分茶。
素衣莫起风尘叹，犹及清明可到家。
----------------------------number 1348----------------------------
临江仙（鸠雨催成新绿）
宋朝
陆游
【临江仙】
离果州作
鸠雨催成新绿，
燕泥收尽残红。
春光还与美人同：
论心空眷眷，
分袂却匆匆。
只道真情易写，
那知怨句难工。
水流云散各西东。
半廊花院月，
一帽柳桥风。
----------------------------number 1349----------------------------
留题云门草堂（小住初为旬月期）
宋朝
陆游
【留题云门草堂】
小住初为旬月期，二年留滞未应非。
寻碑野寺云生屦，迸客溪桥雪满衣。
亲涤砚池馀墨迹，卧看炉面散烟霏。
他年游宦应无此，早买渔蓑未老归。
----------------------------number 1350----------------------------
六经示儿子（六经如日月）
宋朝
陆游
【六经示儿子】
六经如日月，万世固常悬。
学不趋卑近，人谁非圣贤。
马能龙作友，蚋乃瓮为天。
我老空追悔，儿无弃壮年。
----------------------------number 1351----------------------------
木兰花（三年流落巴山道）
宋朝
陆游
【木兰花】
立春日作
三年流落巴山道，
破尽青衫尘满帽。
身如西瀼渡头云，
愁抵瞿塘关上草。
春盘春酒年年好，
试戴银方旛判醉倒。
今朝一岁大家添，
不是人间偏我老。
----------------------------number 1352----------------------------
南乡子（归梦寄吴樯）
宋朝
陆游
【南乡子】
归梦寄吴樯，
水驿江程去路长。
想见芳洲初系缆，
斜阳，
烟树参差认武昌。
愁鬓点新霜，
曾是朝衣染御香。
重到故乡交旧少，
凄凉，
却恐他乡胜故乡。
----------------------------number 1353----------------------------
七绝（古人学问无遗力）
宋朝
陆游
【七绝】
古人学问无遗力，少壮工夫老始成。
纸上得来终觉浅，绝知此事要躬行。
----------------------------number 1354----------------------------
清商怨（江头日暮痛饮）
宋朝
陆游
【清商怨】
葭萌驿作
江头日暮痛饮，
乍雪晴犹凛。
山驿凄凉，
灯昏人独寝。
鸳机新寄断锦，
叹往事、不堪重省。
梦破南楼，
绿云堆一枕。
----------------------------number 1355----------------------------
秋波媚（秋到边城角声哀）
宋朝
陆游
【秋波媚】
七月十六日晚登高兴亭望长安南山
秋到边城角声哀，烽火照高台。
悲歌击筑，凭高酹酒，此兴悠哉。
多情谁似南山月，特地暮云开。
灞桥烟柳，曲江池馆，应待人来。
----------------------------number 1356----------------------------
秋思（利欲驱人万火牛）
宋朝
陆游
【秋思】
利欲驱人万火牛，江湖浪迹一沙鸥。
日长似岁闲方觉，事大如山醉亦休。
衣杵相望深巷月，井桐摇落故园秋。
欲舒老眼无高处，安得元龙百尺楼。
----------------------------number 1357----------------------------
秋夜读书每以二鼓尽为节（腐儒碌碌叹无奇）
宋朝
陆游
【秋夜读书每以二鼓尽为节】
腐儒碌碌叹无奇，独喜遗篇不我欺；
白发无情侵老境，青灯有味似儿时；
高梧策策传寒意，叠鼓冬冬迫睡期；
秋夜渐长饥作祟，一杯山药进琼糜。
----------------------------number 1358----------------------------
秋夜将晓，出篱门迎凉有感（三万里河东入海）
宋朝
陆游
【秋夜将晓，出篱门迎凉有感】
三万里河东入海，
五千仞岳上摩天。
遗民泪尽胡尘里，
南望王师又一年！
----------------------------number 1359----------------------------
去年余佐京口遇王嘉支从张魏公督（河亭掣手共徘徊
宋朝
陆游
【去年余佐京口遇王嘉支从张魏公督】
河亭掣手共徘徊，万事宁非有数哉。
黄阁相君三黜去，青云学士一庵来。
中原故老知谁在，南岳新丘共此哀。
火冷夜窗听急雪，相思时取近书开。
----------------------------number 1360----------------------------
鹊桥仙（华灯纵博）
宋朝
陆游
【鹊桥仙】
华灯纵博，
雕鞍驰射，
谁记当年豪举？
酒徒一半取封候，
独去作江边渔父。
轻舟八尺，
低逢三扇，
占断蘋烟雨。
镜湖元自属闲人，
又何必官家赐与！
----------------------------number 1361----------------------------
鹊桥仙（茅檐人静）
宋朝
陆游
【鹊桥仙】
夜闻杜鹃
茅檐人静，
蓬窗灯暗，
春晚连江风雨。
林莺巢燕总无声，
但月夜、常啼杜宇。
催成清泪，
惊残孤梦，
又拣深枝飞去。
故山犹自不堪听，
况半世、飘然羁旅！
----------------------------number 1362----------------------------
鹊桥仙（一竿风月）
宋朝
陆游
【鹊桥仙】
一竿风月，
一蓑烟雨，
家在钓台西住。
卖鱼生怕近城门，
况肯到红尘深处？
潮生理棹，
潮平系缆，
潮落浩歌归去。
时人错把比严光，
我自是无名渔父。
----------------------------number 1363----------------------------
上虞逆旅见旧题岁月惑怀（蚱蜢为家东复西）
宋朝
陆游
【上虞逆旅见旧题岁月惑怀】
蚱蜢为家东复西，今朝破晓下前溪。
青山缺处日初上，孤店开时莺乱啼。
倦枕不成千里梦，坏墙闲觅十年题。
漆园傲吏犹非达，物我区区岂足齐。
----------------------------number 1364----------------------------
烧香（茹芝却粒世无方）
宋朝
陆游
【烧香】
茹芝却粒世无方，随食江湖每自伤。
千里一身凫泛泛，十年万事海茫茫。
春来乡梦凭谁说，归去君恩未敢忘。
一寸丹心幸无愧，庭空月白夜烧香。
----------------------------number 1365----------------------------
沈园（城上斜阳画角哀）
宋朝
陆游
【沈园】
城上斜阳画角哀，
沈园非复旧池台。
伤心桥下春波绿，
曾是惊鸿照影来。
----------------------------number 1366----------------------------
沈园（梦断香销四十年）
宋朝
陆游
【沈园】
梦断香销四十年，
沈园柳老不吹绵。
此身行作稽山土，
犹吊遗踪一泫然！
----------------------------number 1367----------------------------
十一月四日风雨大作（僵卧孤村不自哀）
宋朝
陆游
僵卧孤村不自哀，尚思为国戍轮台。
夜阑卧听风吹雨，铁马冰河入梦来。
----------------------------number 1368----------------------------
示儿（父子扶携反故乡）
宋朝
陆游
【示儿】
父子扶携反故乡，欣然击壤咏陶唐。
墓前自誓宁非隘
泽畔行吟未免狂。
雨润北窗看洗竹，霜清南亩课剥桑。
秋毫何者非君赐，回首修门敢遽忘。
----------------------------number 1369----------------------------
示儿（死去原知万事空）
宋朝
陆游
【示儿】
死去元知万事空，
但悲不见九州同。
王师北定中原日，
家祭无忘告乃翁！
----------------------------number 1370----------------------------
书愤（早岁那知世事艰）
宋朝
陆游
【书愤】
早岁哪知世事艰，中原北望气如山。
楼船夜雪瓜洲渡，铁马秋风大散关。
塞上长城空自许，镜中衰鬓已先斑。
《出师》一表真名世，千载谁堪伯仲间。
----------------------------number 1371----------------------------
双头莲（华鬓星星）
宋朝
陆游
【双头莲】
呈范至能待制
华鬓星星，
惊壮志成虚，
此身如寄。
萧条病骥。
向暗里、
消尽当年豪气。
梦断故国山川，
隔重重烟水。
身万里，旧社调零，
青门俊游谁记？
尽道锦里繁华，
叹官闲昼永，
柴荆添睡。
清愁自醉。
念此际、
付与何人心事。
纵有楚柁吴樯，
知何时东逝？
空怅望，美菰香，
秋风又起。
----------------------------number 1372----------------------------
霜风（十月霜凤吼屋边）
宋朝
陆游
【霜风】
十月霜凤吼屋边，布裘未办一铢绵。
岂惟饥索邻僧米，真是寒无坐客毡。
身老啸歌悲永夜，家贫撑拄过凶年。
丈夫经此宁非福，破涕灯前一桀然。
----------------------------number 1373----------------------------
水调歌头（江左占形胜）
宋朝
陆游
【水调歌头】
多景楼
江左占形胜，
最数古徐州。
连山如画，
佳处缥缈著危楼。
鼓角临风悲壮，
烽火连空明灭，
往事忆孙刘。
千里曜戈甲，
万灶宿貔貅。
露沾草，风落木，
岁方秋。
使君宏放，
谈笑洗尽古今愁。
不见襄阳登览，
磨灭游人无数，
遗恨黯难收。
叔子独千载，
名与汉江流。
----------------------------number 1374----------------------------
舜庙怀古（云断苍梧竟不归）
宋朝
陆游
【舜庙怀古】
云断苍梧竟不归，江边古庙锁朱扉。
山川不为兴亡改，风月应怜感慨非。
孤枕有时莺唤梦，斜风无赖客添衣。
千年回首消磨尽，输与渔舟送落晖。
----------------------------number 1375----------------------------
送杜起莘殿院出守遂宁（羽檄联翩昼夜驰）
宋朝
陆游
【送杜起莘殿院出守遂宁】
羽檄联翩昼夜驰，臣忧顾不在边陲。
军容地密宁当议，陛下恩深不忍欺。
白简万言几恸哭，青编一传可前知。
平生所学今无负，未叹还乡两鬓丝。
----------------------------number 1376----------------------------
送梁谏议（湖海还朝白发生）
宋朝
陆游
【送梁谏议】
湖海还朝白发生，懒随年少事声名。
极知忧国人谁及，细看无心语自平。
归访乡人忘位重，乍辞言责觉身轻。
篮舆避暑云门寺
应过幽居听水声。
----------------------------number 1377----------------------------
送七兄赴扬州帅幕（初报边烽照石头）
宋朝
陆游
初报边烽照石头，旋闻胡马集瓜州。
诸公谁听刍荛策，吾辈空怀畎亩忧。
急雪打窗心共碎，危楼望远涕俱流，
岂知今日淮南路，乱絮飞花送客舟。
----------------------------number 1378----------------------------
诉衷情（当年万里觅封候）
宋朝
陆游
【诉衷情】
当年万里觅封候，
匹马戍梁州。
关河梦断何处，
尘暗旧貂裘。
胡未灭，鬓先秋，
泪空流。
此生谁料，
心在天山，
身老沧洲。
----------------------------number 1379----------------------------
诉衷情（青衫初入九重城）
宋朝
陆游
【诉衷情】
青衫初入九重城，
结友尽豪英。
蜡封夜半传檄，
驰骑谕幽并。
时易失，志难城，
鬓丝生。
平章风月，弹压江山，
别是功名。
----------------------------number 1380----------------------------
望江道中（吾道非邪来旷野）
宋朝
陆游
【望江道中】
吾道非邪来旷野，江涛如此去何之。
起随乌鹊初翻后，宿及牛羊欲下时。
风力渐添帆力健，檐声常杂雁声悲。
晚来又入淮南路，红树青山合有诗。
----------------------------number 1381----------------------------
文章（文章本天成）
宋朝
陆游
【文章】
文章本天成，妙手偶得之。
粹然无疵瑕，岂复须人为。
君看古彝器，巧拙两无施。
汉最近先秦，固已殊淳漓。
胡部何为者，豪竹杂哀丝。
后夔不复作，千载谁与期？
----------------------------number 1382----------------------------
闻武均州报已复西京（白发将军亦壮哉）
宋朝
陆游
【闻武均州报已复西京】
白发将军亦壮哉，西京昨夜捷书来。
胡儿敢作千年计
天意宁知一日回。
列圣仁恩深雨露，中兴赦令疾风雷。
悬知寒食朝陵使，驿路梨花处处开。
----------------------------number 1383----------------------------
乌夜啼（金鸭余香尚暖）
宋朝
陆游
【乌夜啼】
金鸭余香尚暖，
绿窗斜日偏明。
兰膏香染云鬟腻，
钗坠滑无声。
冷落秋千伴侣，
阑珊打马心情。
绣屏惊断潇湘梦，
花外一声莺。
----------------------------number 1384----------------------------
乌夜啼（纨扇婵娟素月）
宋朝
陆游
【乌夜啼】
纨扇婵娟素月，
纱巾缥缈轻烟。
高槐叶长阴初合，
清润雨余天。
弄笔斜行小草，
钩帘浅醉闲眠。
更无一点尘埃到，
枕上听新蝉。
----------------------------number 1385----------------------------
小舟游近村（斜阳古道赵家庄）
宋朝
陆游
【小舟游近村】
斜阳古柳赵家庄，
负鼓盲翁正作场。
死后是非谁管得？
满村听说蔡中郎！
----------------------------number 1386----------------------------
谢池春（壮岁从戎）
宋朝
陆游
【谢池春】
壮岁从戎，
曾是气吞残虏。
阵云高、狼烟夜举。
朱颜青鬓，
拥雕弋西戍。
笑儒冠自来多误。
功名梦断，
却泛扁舟吴楚。
漫悲歌、伤怀吊古。
烟波无际，
望秦关何处？
叹流年又成虚度。
----------------------------number 1387----------------------------
新夏感事（百花过尽绿阴成）
宋朝
陆游
【新夏感事】
百花过尽绿阴成，漠漠炉香对晚晴
病起兼旬疏把酒，山深四月始闻莺。
近传下诏通言路，己卜余年见太平。
圣主不忘初政美，小儒惟有涕泗横。
----------------------------number 1388----------------------------
夜读有感（公卿有党排宗泽）
宋朝
陆游
【夜读有感】
公卿有党排宗泽，
帷幄无人用岳飞。
遗老不应知此恨，
亦逢汉节解沾衣。
----------------------------number 1389----------------------------
夜游宫（雪晓清笳乱起）
宋朝
陆游
【夜游宫】
记梦寄师伯浑
雪晓清笳乱起，
梦游处、不知何地。
铁骑无声望似水。
想关河：雁门西，
青海际。
睡觉寒灯里，
漏声断、月斜窗纸。
自许封候在万里。
有谁知，鬓虽残，
心未死！
----------------------------number 1390----------------------------
虞美人
当代
夏清男
虞美人
闻语船前突停步
回首人何处
岸边折柳双泪盈
柳絮无端乱飞、似解情
此去何时再相逢
只惧待一生
昨夜杯饮对昏灯
却恨今朝酒醒、愁又生
----------------------------number 1391----------------------------
破山寺后禅院（清晨入古寺）
唐朝
常建
【破山寺后禅院】
清晨入古寺，初日照高林。
曲径通幽处，禅房花木深。
山光悦鸟性，潭影空人心。
万籁此俱寂，惟闻钟磬音。
----------------------------number 1392----------------------------
秋也
当代
闫弘轩
一抹浓云秋水倚
数点寒鸦枝头立
晓来谁醉残风里
霜打木叶漫天碧
----------------------------number 1393----------------------------
题友人听雨舟（篷窗偏称挂鱼蓑）
清朝
冯班
【题友人听雨舟】
篷窗偏称挂鱼蓑，
荻叶声中爱雨过。
莫道陆居原是屋，
如今平地有风波。
----------------------------number 1394----------------------------
村居（草长莺飞二月天）
清朝
高鼎
草长莺飞二月天，
拂堤杨柳醉春烟。
儿童散学归来早，
忙趁东风放纸鸢。
----------------------------number 1395----------------------------
塞下曲（玉帛朝回望帝乡）
唐朝
常建
【塞下曲】
玉帛朝回望帝乡，
乌孙归去不称王。
天涯静处无征战，
兵气销为日月光。
----------------------------number 1396----------------------------
三日寻李九庄
雨歇杨林东渡头
唐朝
常建
【三日寻李九庄】
雨歇杨林东渡头，
永和三日荡轻舟。
故人家在桃花岸，
直到门前溪水流。
----------------------------number 1397----------------------------
宿王昌龄隐居（清溪深不测）
唐朝
常建
【宿王昌龄隐居】
清溪深不测，隐处惟孤云。
松际露微月，清光犹为君。
茅亭宿花影，药院滋苔纹。
余亦谢时去，西山鸾鹤群。
----------------------------number 1398----------------------------
长干曲四首（君家何处住）
唐朝
崔颢
【长干曲四首】
君家何处住？妾住在横塘。
停船暂借问，或恐是同乡。
家临九江水，来去九江侧。
同是长干人，自小不相识。
下渚多风浪，莲舟渐觉稀。
那能不相待？独自逆潮归。
三江潮水急，五湖风浪涌。
由来花性轻，莫畏莲舟重。
----------------------------number 1399----------------------------
长门怨（君王宠初歇）
唐朝
崔颢
【长门怨】
君王宠初歇，弃妾长门宫。
紫殿青苔满，高楼明月空。
夜愁生枕席，春意罢帘栊。
泣尽无人问，容华落镜中。
----------------------------number 1400----------------------------
澄水如鉴（圣贤将立喻）
唐朝
崔颢
【澄水如鉴】
圣贤将立喻，上善贮情深。
洁白依全德，澄清有片心。
浇浮知不挠，滥浊固难侵。
方寸悬高鉴，生涯讵陆沉。
对泉能自诫，如镜静相临。
廉慎传家政，流芳合古今。
----------------------------number 1401----------------------------
川上女（川上女）
唐朝
崔颢
【川上女】
川上女，晚妆鲜。
日落青渚试轻楫，
汀长花满正回船。
暮来浪起风转紧，
自言此去横塘近。
绿江无伴夜独行，
独行心绪愁无尽。
----------------------------number 1402----------------------------
代闺人答轻薄少年（妾家近隔凤凰池）
唐朝
崔颢
【代闺人答轻薄少年】
妾家近隔凤凰池，粉壁纱窗杨柳垂。
本期汉代金吾婿，误嫁长安游侠儿。
儿家夫婿多轻薄，借客探丸重然诺。
平明挟弹入新丰，日晚挥鞭出长乐。
青丝白马冶游园，能使行人驻马看。
自矜陌上繁华盛，不念闺中花鸟阑。
花间陌上春将晚，走马斗鸡犹未返。
三时出望无消息，一去那知行近远？
桃李花开覆井栏，朱楼落日卷帘看。
愁来欲奏相思曲，抱得秦筝不忍弹。
----------------------------number 1403----------------------------
发锦沙村（北上途未半）
唐朝
崔颢
【发锦沙村】
北上途未半，南行岁已阑。
孤舟下建德，江水入新安。
海近山常雨，溪深地早寒。
行行泊不可，须及子陵滩。
----------------------------number 1404----------------------------
奉和许给事夜直简诸公（西掖黄枢近）
唐朝
崔颢
【奉和许给事夜直简诸公】
西掖黄枢近，东曹紫禁连。
地因才子拜，人用省郎迁。
夜直千门静，河明万象悬。
建章宵漏急，阊阖晓钟传。
宠列貂蝉位，恩深侍从年。
九重初起草，五夜即成篇。
顾己无官次，循涯但自怜。
远陪兰署作，空此仰神仙。
----------------------------number 1405----------------------------
古游侠呈军中诸将（少年负胆气）
唐朝
崔颢
【古游侠呈军中诸将】
少年负胆气，好勇复知机。
仗剑出门去，孤城逢合围。
杀人辽水上，走马渔阳归。
错落金锁甲，蒙茸貂鼠衣。
还家且行猎，弓矢速如飞。
地迥鹰犬疾，草深狐兔肥。
腰间带两绶，转眄生光辉。
顾谓今日战，何如随建威？
----------------------------number 1406----------------------------
邯郸宫人怨（邯郸陌上三月春）
唐朝
崔颢
【邯郸宫人怨】
邯郸陌上三月春，暮行逢见一妇人。
自言乡里本燕赵，少小随家西入秦。
母兄怜爱无俦侣，五岁名为阿娇女。
七岁丰茸好颜色，八岁黠惠能言语。
十三兄弟教诗书，十五青楼学歌舞。
我家青楼临道旁，纱窗绮幔暗闻香。
日暮笙歌驻君马，春日妆梳妾断肠。
不用城南使君婿，本求三十侍中郎。
何知汉帝好容色，玉辇携归登建章。
建章宫殿不知数，万户千门深且长。
百堵涂椒接青琐，九华阁道连洞房。
水晶帘箔云母扇，琉利窗牖玳瑁床。
岁岁年年奉欢宴，娇贵荣华谁不羡。
恩情莫比陈皇后，宠爱全胜赵飞燕。
瑶房侍寝世莫知，金屋更衣人不见。
谁言一朝复一日，君王弃世市朝变。
宫车出葬茂陵田，贱妾独留长信殿。
一朝太子升至尊，宫中人事如掌翻。
同时侍女见谗毁，后来新人莫敢言。
兄弟印绶皆被夺，昔年赏赐不复存。
一旦放归旧乡里，乘车垂泪还入门。
父母愍我曾富贵，嫁与西舍金王孙。
念此翻覆复何道，百年盛衰谁能保？
忆昨尚如春日花，悲今已作秋时草。
少年去去莫停鞭，人生万事由上天。
非我今日独如此，古今歇薄皆共然。
----------------------------number 1407----------------------------
黄鹤楼（昔人已乘黄鹤去）
唐朝
崔颢
【黄鹤楼】
昔人已乘黄鹤去，此地空余黄鹤楼。
黄鹤一去不复返，白云千载空悠悠。
晴川历历汉阳树，芳草萋萋鹦鹉洲。
日暮乡关何处是，烟波江上使人愁。
----------------------------number 1408----------------------------
江畔老人愁（江南年少十八九）
唐朝
崔颢
【江畔老人愁】
江南年少十八九，乘舟欲渡青溪口。
青溪口边一老翁，鬓眉皓白已衰朽。
自言家代仕梁陈，垂朱拖紫三十人。
两朝出将复入相，五世叠鼓乘朱轮。
父兄三叶皆尚主，子女四代为妃嫔。
南山赐田接御苑，北宫甲第连紫宸。
直言荣华未休歇，不觉山崩海将竭。
兵戈乱入建康城，烟火连烧未央阙。
衣冠士子陷锋刃，良将名臣尽埋没。
山川改易失市朝，衢路纵横填白骨。
老人此时尚少年，脱身走得投海边。
罢兵岁余未敢出，去乡三载方来旋。
蓬蒿忘却五城宅，草木不识青溪田。
虽然得归到乡土，零丁贫贱长辛苦。
采樵屡入历阳山，刈稻常过新林浦。
少年欲知老人岁，岂知今年一百五。
君今少壮我已衰，我昔年少君不睹。
人生贵贱各有时，莫见羸老相轻欺。
感君相问为君说，说罢不觉令人悲。
----------------------------number 1409----------------------------
结定襄郡狱效陶体（我在河东时）
唐朝
崔颢
【结定襄郡狱效陶体】
我在河东时，使往定襄里。
定襄诸小儿，争讼纷城市。
长老莫敢言，太守不能理。
谤书盈几案，文墨相填委。
牵引肆中翁，追呼田家子。
我来折此狱，五听辨疑似。
小大必以情，未尝施鞭棰。
是时三月暮，遍野农耕起。
里巷鸣春鸠，田园引流水。
此乡多杂俗，戎夏殊音旨。
顾问边塞人，劳情曷云已。
----------------------------number 1410----------------------------
辽西作（燕郊芳岁晚）
唐朝
崔颢
【辽西作】
燕郊芳岁晚，残雪冻边城。
四月青草合，辽阳春水生。
胡人正牧马，汉将日征兵。
露重宝刀湿，沙虚金鼓鸣。
寒衣著已尽，春服与谁成？
寄语洛阳使，为传边塞情。
----------------------------number 1411----------------------------
送单于裴都护赴西河（征马去翩翩）
唐朝
崔颢
【送单于裴都护赴西河】
征马去翩翩，秋城月正圆。
单于莫近塞，都护欲回边。
汉驿通烟火，胡沙乏井泉。
功成须献捷，未必去经年。
----------------------------number 1412----------------------------
题沈隐侯八咏楼（梁日东阳守）
唐朝
崔颢
【题沈隐侯八咏楼】
梁日东阳守，为楼望越中。
绿窗明月在，青史古人空。
江静闻山狖，川长数塞鸿。
登临白云晚，留恨此遗风。
----------------------------number 1413----------------------------
题潼关楼（客行逢雨霁）
唐朝
崔颢
【题潼关楼】
客行逢雨霁，歇马上津楼。
山势雄三辅，关门扼九州。
川从陕路去，河绕华阴流。
向晚登临处，风烟万里愁。
----------------------------number 1414----------------------------
赠卢八象（客从巴水渡）
唐朝
崔颢
【赠卢八象】
客从巴水渡，传尔溯行舟。
是日风波霁，高堂雨半收。
青山满蜀道，绿水向荆州。
不作书相问，谁能慰别愁？
----------------------------number 1415----------------------------
孟门行（黄雀衔黄花）
唐朝
崔颢
【孟门行】
黄雀衔黄花，翩翩傍檐隙。
本拟报君恩，如何反弹射。
金罍美酒满座春，平原爱才多众宾。
满堂尽是忠义士，何意得有谗谀人。
谀言反覆那可道，能令君心不自保。
北园新栽桃李枝，根株未固何转移？
成阴结子君自取，若问旁人那得知？
----------------------------number 1416----------------------------
七夕宴悬圃二首（长安城中月如练）
唐朝
崔颢
【七夕宴悬圃二首】
长安城中月如练，家家此时持针线。
仙裙玉佩空自知，天上人间不相见。
长信深阴夜转幽，瑶阶金阁数萤流。
班姬此夕愁无限，河汉三更看斗牛。
----------------------------number 1417----------------------------
赠婢（公子王孙逐后尘）
唐朝
崔郊
【赠婢】
公子王孙逐后尘，
绿珠垂泪滴罗巾。
侯门一入深似海，
从此萧郎是路人。
----------------------------number 1418----------------------------
采桑子（洞房深夜笙歌散）
唐朝
冯延巳
【采桑子】
洞房深夜笙歌散，
帘幕重重。
斜月朦胧，
雨过残花落地红。
昔年无限伤心事，
依旧东风。
独倚梧桐，
闲想闲思到晓钟。
----------------------------number 1419----------------------------
采桑子（风微帘幕清明近）
唐朝
冯延巳
【采桑子】
风微帘幕清明近，
花落春残。
尊酒留欢，
添尽罗衣怯夜寒。
愁颜恰似烧残烛，
珠泪阑干。
也欲高拌，
争奈相逢情万般。
----------------------------number 1420----------------------------
采桑子（寒蝉欲报三秋候）
唐朝
冯延巳
【采桑子】
寒蝉欲报三秋候，
寂静幽斋。
叶落闲阶，
月透帘栊远梦回。
昭阳旧恨依前在，
休说当时。
玉笛才吹，
满袖猩猩血又垂。
----------------------------number 1421----------------------------
采桑子（花前失却游春侣）
唐朝
冯延巳
【采桑子】
花前失却游春侣，
独自寻芳，
满目悲凉，
纵有笙歌亦断肠。
林间戏蝶帘间燕，
各自双双，
忍更思量，
绿树青苔半夕阳。
----------------------------number 1422----------------------------
采桑子（画堂灯暖帘栊卷）
唐朝
冯延巳
【采桑子】
画堂灯暖帘栊卷，
禁漏丁丁。
雨罢寒生，
一夜西窗梦不成。
玉娥重起添香印，
回倚孤屏。
不语含情，
水调何人吹笛声。
----------------------------number 1423----------------------------
采桑子（画堂昨夜愁无睡）
唐朝
冯延巳
【采桑子】
画堂昨夜愁无睡，
风雨凄凄。
林鹊单栖，
落尽灯花鸡未啼。
年光往事如流水，
休说情迷。
玉箸双垂，
只是金笼鹦鹉知。
----------------------------number 1424----------------------------
采桑子（酒阑睡觉天香暖）
唐朝
冯延巳
【采桑子】
酒阑睡觉天香暖，
绣户慵开。
香印成灰，
独背寒屏理旧眉。
朦胧却向灯前卧，
窗月徘徊。
晓梦初回，
一夜东风绽早梅。
----------------------------number 1425----------------------------
采桑子（马嘶人语春风岸）
唐朝
冯延巳
【采桑子】
马嘶人语春风岸，
芳草绵绵。
杨柳桥边，
落日高楼酒旆悬。
旧愁新恨知多少，
目断遥天。
独立花前，
更听笙歌满画船。
----------------------------number 1426----------------------------
采桑子（笙歌放散人归去）
唐朝
冯延巳
【采桑子】
笙歌放散人归去，
独宿红楼。
月上云收，
一半珠帘挂玉钩。
起来点检经由地
处处新愁。
凭仗东流，
将取离心过橘洲。
----------------------------number 1427----------------------------
采桑子（西风半夜帘栊冷）
唐朝
冯延巳
【采桑子】
西风半夜帘栊冷，
远梦初归。
□过金扉，
花谢窗前夜合枝。
昭阳殿里新翻曲，
未有人知。
偷取笙吹，
惊觉寒□到晓啼。
----------------------------number 1428----------------------------
采桑子（小堂深静无人到）
唐朝
冯延巳
【采桑子】
小堂深静无人到，
满院春风。
惆怅墙东，
一树樱桃带雨红。
愁心似醉兼如病，
欲语还慵。
目暮疏钟，
双燕归栖画阁中。
----------------------------number 1429----------------------------
采桑子（樱桃谢了梨花发）
唐朝
冯延巳
【采桑子】
樱桃谢了梨花发，
红白相催。
燕子归来，
几度香风绿户开。
人间乐事知多少，
且酹金杯。
管咽弦哀，
慢引萧娘舞袖回。
----------------------------number 1430----------------------------
采桑子（昭阳忆得神仙侣）
唐朝
冯延巳
【采桑子】
昭阳忆得神仙侣，
独自承恩。
水殿灯昏，
罗幕轻寒夜正春。
如今别馆添萧索，
满面啼痕。
旧约犹存，
忍把金环别与人。
----------------------------number 1431----------------------------
采桑子（中庭雨过春将尽）
唐朝
冯延巳
【采桑子】
中庭雨过春将尽，
片片花飞。
独折残枝，
无语凭阑只自知。
玉堂香暖珠帘卷，
双燕来归。
后约难期，
肯信韶华得几时。
----------------------------number 1432----------------------------
长命女（春日宴）
唐朝
冯延巳
【长命女】
春日宴，
绿酒一杯歌一遍。
再拜陈三愿：
一愿郎君千岁，
二愿妾身常健，
三愿如同梁上燕，
岁岁长相见。
----------------------------number 1433----------------------------
长相思（红满枝）
唐朝
冯延巳
【长相思】
红满枝，
绿满枝，
宿雨厌厌睡起迟。
闲庭花影移。
忆归期，
数归期，
梦见虽多相见稀。
相逢知几时？
----------------------------number 1434----------------------------
点绛唇（荫绿围红）
唐朝
冯延巳
【点绛唇】
荫绿围红，
梦琼家在桃源住。
画桥当路，
临水双朱户。
柳径春深，
行到关情处。
颦不语，
意凭风絮，
吹向郎边去。
----------------------------number 1435----------------------------
芳草渡（梧桐落）
唐朝
冯延巳
【芳草渡】
梧桐落，蓼花秋。
烟初冷，雨才收，
萧条风物正堪愁。
人去后，多少恨，在心头。
燕鸿远，羌笛怨，
渺渺澄江一片。
山如黛，月如钩，
笙歌散，魂梦断，倚高楼。
----------------------------number 1436----------------------------
更漏子（风带寒）
唐朝
冯延巳
【更漏子】
风带寒，秋正好，
蕙兰无端先老。
云杳杳，树依依，
离人殊未归。
搴罗幕，凭朱阁，
不独堪悲寥落。
月东出，雁南飞，
谁家夜捣衣。
----------------------------number 1437----------------------------
更漏子（金剪刀）
唐朝
冯延巳
【更漏子】
金剪刀，青丝发，
香墨蛮笺亲□。
各粉泪，一时封，
此情千万重。
垂蓬鬓，尘青镜，
已分今生薄命。
将远恨，上高楼，
寒江天外流。
----------------------------number 1438----------------------------
更漏子（秋水平）
唐朝
冯延巳
【更漏子】
秋水平，黄叶晚，
落日渡头云散。
抬朱箔，挂金钩，
暮潮人倚楼。
欢娱地，思前事，
歌罢不胜沉醉。
消息远，梦魂狂，
酒醒空断肠。
----------------------------number 1439----------------------------
更漏子（雁孤飞）
唐朝
冯延巳
【更漏子】
雁孤飞，人独坐，
看却一秋空过。
瑶草短，菊花残，
萧条渐向寒。
帘幕里，青苔地，
谁信闲愁如醉。
星移后，月圆时，
风摇夜合枝。
----------------------------number 1440----------------------------
更漏子（夜初长）
唐朝
冯延巳
【更漏子】
夜初长，人近别，
梦断一窗残月。
鹦鹉睡，蟪蛄鸣，
西风寒未成。
红蜡烛，半棋局，
床上画屏山绿。
搴绣幌，倚瑶琴，
前欢泪满襟。
----------------------------number 1441----------------------------
归自谣（春艳艳）
唐朝
冯延巳
【归自谣】
春艳艳，
江上晚山三四点，
柳丝如剪花如染。
香闺寂寂门半掩，
愁眉敛，
泪珠滴破燕脂脸。
----------------------------number 1442----------------------------
归自谣（寒山碧）
唐朝
冯延巳
【归自谣】
寒山碧，
江上何人吹玉笛？
扁舟远送潇湘客。
芦花千里霜月白，
伤行色，
来朝便是关山隔。
----------------------------number 1443----------------------------
贺圣朝（金丝帐暖牙床稳）
唐朝
冯延巳
【贺圣朝】
金丝帐暖牙床稳，
怀香方寸。
轻颦轻笑，
汗珠微透，
柳沾花润。
云鬟斜坠，
春应未已，
不胜娇困。
半欹犀枕，
乱缠珠被，
转羞人问。
----------------------------number 1444----------------------------
鹤冲天（晓月坠）
唐朝
冯延巳
【鹤冲天】
晓月坠，宿云披，
银烛锦屏帏。
建章钟动玉绳低，
宫漏出花迟。
春态浅，来双燕，
红日初长一线。
严妆欲罢啭黄鹂，
飞上万年枝。
----------------------------number 1445----------------------------
金错刀（日融融）
唐朝
冯延巳
【金错刀】
日融融，草芊芊，
黄莺求友啼林前。
柳条袅袅拖金线，
花蕊茸茸簇锦毡。
鸠逐妇，燕穿帘，
狂蜂浪蝶相翩翩。
春光堪赏还堪玩，
恼煞东风误少年。
----------------------------number 1446----------------------------
一叶落（一叶落）
唐朝
李存勖
【一叶落】
一叶落，搴珠箔。
此时景物正萧索。
画楼月影寒，西风吹罗幕。
吹罗幕，往事思量着。
----------------------------number 1447----------------------------
忆仙姿（曾宴桃源深洞）
唐朝
李存勖
【忆仙姿】
曾宴桃源深洞，
一曲舞鸾歌凤。
长记别伊时，
和泪出门相送。
如梦，如梦，
残月落花烟重。
----------------------------number 1448----------------------------
偈（练得身形似鹤形）
唐朝
李翱
【偈】
练得身形似鹤形，
千株树下两函经。
我来问道无馀说，
云在青天水在瓶。
----------------------------number 1449----------------------------
偈（选得幽居惬野情）
唐朝
李翱
【偈】
选得幽居惬野情，
终年无送亦无迎。
有时直上孤峰顶，
月下披云啸一声。
----------------------------number 1450----------------------------
艾如张（锦襜榆）
唐朝
李贺
【艾如张】
锦襜榆，绣裆襦。强饮啄，哺尔雏。
陇东卧穗满风雨，莫信笼媒陇西去。
齐人织网如素空，张在野田平碧中。
网丝漠漠无形影，误尔触之伤首红。
艾叶绿花谁剪刻？中藏祸机不可测。
----------------------------number 1451----------------------------
安乐宫（深井桐乌起）
唐朝
李贺
【安乐宫】
深井桐乌起，尚复牵清水。
未盥邵陵瓜，瓶中弄长翠。
新成安乐宫，宫如凤凰翅。
歌回蜡板鸣，左悺提壶使。
绿蘩悲水曲，茱萸别秋子。
----------------------------number 1452----------------------------
巴童答（巨鼻宜山褐）
唐朝
李贺
【巴童答】
巨鼻宜山褐，庞眉入苦吟。
非君唱乐府，谁识怨秋深？
----------------------------number 1453----------------------------
北中寒（一方黑照三方紫）
唐朝
李贺
【北中寒】
一方黑照三方紫，黄河冰合鱼龙死。
三尺木皮断文理，百石强车上河水。
霜花草上大如钱，挥刀不入迷蒙天。
争瀯海水飞凌喧，山瀑无声玉虹悬。
----------------------------number 1454----------------------------
贝宫夫人（丁丁海女弄金环）
唐朝
李贺
【贝宫夫人】
丁丁海女弄金环，雀钗翘揭双翅关。
六宫不语一生闲，高悬银牓照青山。
长眉凝绿几千年，清凉堪老镜中鸾。
秋肌稍觉玉衣寒，空光贴妥水如天。
----------------------------number 1455----------------------------
残丝曲（垂杨叶老莺哺儿）
唐朝
李贺
【残丝曲】
垂杨叶老莺哺儿，残丝欲断黄蜂归。
绿鬓年少金钗客，缥粉壶中沈琥珀。
花台欲暮春辞去，落花起作回风舞。
榆荚相催不知数，沈郎青钱夹城路。
----------------------------number 1456----------------------------
昌谷北园新笋四首（箨落长竿削玉开）
唐朝
李贺
【昌谷北园新笋四首】
箨落长竿削玉开，君看母笋是龙材。
更容一夜抽千尺，别却池园数寸泥。
斫取青光写楚辞，腻香春粉黑离离。
无情有恨何人见，露压烟啼千万枝。
家泉石眼两三茎，晓看阴根紫陌生。
今年水曲春沙上，笛管新篁拔玉青。
古竹老梢惹碧云，茂陵归卧叹清贫。
风吹千亩迎雨啸，鸟重一枝入酒樽。
----------------------------number 1457----------------------------
昌谷读书示巴童（虫响灯光薄）
唐朝
李贺
【昌谷读书示巴童】
虫响灯光薄，宵寒药气浓。
君怜垂翅客，辛苦尚相从。
----------------------------number 1458----------------------------
昌谷诗（昌谷五月稻）
唐朝
李贺
【昌谷诗】
昌谷五月稻，细青满平水。
遥峦相压叠，颓绿愁堕地。
光洁无秋思，凉旷吹浮媚。
竹香满凄寂，粉节涂生翠。
草发垂恨鬓，光露泣幽泪。
层围烂洞曲，芳径老红醉。
攒虫锼古柳，蝉子鸣高邃。
大带委黄葛，紫蒲交狭涘。
石钱差复籍，厚叶皆蟠腻。
汰沙好平白，立马印青字。
晚鳞自遨游，瘦鹄暝单峙。
嘹嘹湿蛄声，咽源惊溅起。
纡缓玉真路，神娥蕙花里。
苔絮萦涧砾，山实垂赪紫。
小柏俨重扇，肥松突丹髓。
鸣流走响韵，垄秋拖光穗。
莺唱闵女歌，瀑悬楚练帔。
风露满笑眼，骈岩杂舒坠。
乱筱迸石岭，细颈喧岛瑟。
日脚扫昏翳，新云启华閟。
谧谧厌夏光，商风道清气。
高眠服玉容，烧桂祀天几。
雾衣夜披拂，眠坛梦真粹。
待驾栖鸾老，故宫椒壁圮。
鸿珑数铃响，羁臣发凉思。
阴藤束朱键，龙帐着魈魅。
碧锦帖花柽，香衾事残贵。
歌尘蠹木在，舞彩长云似。
珍壤割绣段，里俗祖风义。
邻凶不相杵，疫病无邪祀。
鲐皮识仁惠，总角知腼耻。
县省司刑官，户乏诟租吏。
竹薮添堕简，石矶引钩饵。
溪湾转水带，芭蕉倾蜀纸。
岑光晃糓襟，孤景拂繁事。
泉樽陶宰酒，月眉谢郎妓。
丁丁幽钟远，矫矫单飞至。
霞巘殷嵯峨，危溜声争次。
淡蛾流平碧，薄月眇阴悴。
凉光入涧岸，廓尽山中意。
渔童下宵网，霜禽竦烟翅。
潭镜滑蛟涎，浮珠噞鱼戏。
风桐瑶匣瑟，萤星锦城使。
柳缀长缥带，篁掉短笛吹。
石根缘绿藓，芦笋抽丹渍。
漂旋弄天影，古桧拿云臂。
愁月薇帐红，罥云香蔓刺。
芒麦平百井，闲乘列千肆。
刺促成纪人，好学鸱夷子。
----------------------------number 1459----------------------------
长歌续短歌（长歌破衣襟）
唐朝
李贺
长歌破衣襟，短歌断白发。
秦王不可见，旦夕成内热。
渴饮壶中酒，饥拔陇头粟。
凄凄四月阑，千里一时绿。
夜峰何离离，明月落石底。
徘徊沿石寻，照出高峰外。
不得与之游，歌成鬓先改。
----------------------------number 1460----------------------------
长平箭头歌（漆灰骨末丹水沙）
唐朝
李贺
【长平箭头歌】
漆灰骨末丹水沙，凄凄古血生铜花。
白翎金竿雨中尽，直余三脊残狼牙。
我寻平原乘两马，驿东石田蒿坞下。
风长日短星萧萧，黑旗云湿悬空夜。
左魂右魄啼肌瘦，酪瓶倒尽将羊炙。
虫栖雁病芦笋红，回风送客吹阴火。
访古汍澜收断镞，折锋赤璺曾刲肉。
南陌东城马上儿，劝我将金换簝竹。
----------------------------number 1461----------------------------
崇义里滞雨（落莫谁家子）
唐朝
李贺
【崇义里滞雨】
落莫谁家子？来感长安秋。
壮年抱羁恨，梦泣生白头。
瘦马秣败草，雨沫飘寒沟。
南宫古帘暗，湿景传签筹。
家山远千里，云脚天东头。
忧眠枕剑匣，客帐梦封侯。
----------------------------number 1462----------------------------
酬答二首（金鱼公子夹衫长）
唐朝
李贺
【酬答二首】
其一
金鱼公子夹衫长，密装腰□割玉方。
行处春风随马尾，柳花偏打内家香。
其二
雍州二月梅池春，御水鵁鶄暖白苹。
试问酒旗歌板地，今朝谁是拗花人。
----------------------------number 1463----------------------------
出城（雪下桂花稀）
唐朝
李贺
【出城】
雪下桂花稀，啼乌被弹归。
关水乘驴影，秦风帽带垂。
入乡试万里，无印自堪悲。
卿卿忍相问，镜中双泪姿。
----------------------------number 1464----------------------------
出城别张又新酬李汉（李子别上国）
唐朝
李贺
【出城别张又新酬李汉】
李子别上国，南山崆峒春。
不闻今夕鼓，差慰煎情人。
赵壹赋命薄，马卿家业贫。
乡书何所报？紫蕨生石云。
长安玉桂国，戟带披侯门。
惨阴地自光，宝马踏晓昏。
腊春戏草苑，玉□鸣隐辚。
绿网缒金铃，霞卷清池漘。
开贯泻蚨母，买冰防夏蝇。
时宜裂大被，剑客车盘茵。
小人如死灰，心切生秋榛。
皇图跨四海，百姓施长绅。
光明霭不发，腰龟徒甃银。
吾将噪礼乐，声调摩清新。
欲使十千岁，帝道如飞神。
华实自苍老，流来长倾盆。
没没暗齰舌，涕血不敢论。
今将下东道，祭酒而别秦。
六郡无剿儿，长刀谁拭尘？
地理阳无正，快马逐服辕。
二子美年少，调道讲清浑。
讥笑断冬夜，家庭疏筱穿。
曙风起四方，秋月当东悬。
赋诗面投掷，悲哉不遇人。
此别定沾臆，越布先裁巾。
----------------------------number 1465----------------------------
出城寄权璩、杨敬之（草暖云昏万里春）
唐朝
李贺
【出城寄权璩、杨敬之】
草暖云昏万里春，
宫花拂面送行人。
自言汉剑当飞去，
何事还车载病身？
----------------------------number 1466----------------------------
春坊正字剑子歌（先辈匣中三尺水）
唐朝
李贺
【春坊正字剑子歌】
先辈匣中三尺水，曾入吴潭斩龙子。
隙月斜明刮露寒，练带平铺吹不起。
蛟胎皮老蒺藜刺，鸊鹈淬花白鹇尾。
直是荆轲一片心，莫教照见春坊字。
挼丝团金悬簏敕，神光欲截蓝田玉。
提出西方白帝惊，嗷嗷鬼母秋郊哭。
----------------------------number 1467----------------------------
春归昌谷（束发方读书）
唐朝
李贺
【春归昌谷】
束发方读书，谋身苦不早。
终军未乘传，颜子鬓先老。
天网信崇大，矫士常慅慅。
逸目骈甘华，羁心如荼蓼。
旱云二三月，岑岫相颠倒。
谁揭赪玉盘，东方发红照。
春热张鹤盖，兔目官槐小。
思焦面如病，尝胆肠似绞。
京国心烂漫，夜梦归家少。
发轫东门外，天地皆浩浩。
青树骊山头，花风满秦道。
宫台光错落，装画偏峰峤。
细绿及团红，当路杂啼笑。
香风下高广，鞍马正华耀。
独乘鸡栖车，自觉少风调。
心曲语形影，只身焉足乐。
岂能脱负担，刻鹄曾无兆。
幽幽太华侧，老柏如建纛。
龙皮相排戛，翠羽更荡掉。
驱趋委憔悴，眺览强笑貌。
花蔓阂行輈，糓烟暝深徼。
少健无所就，入门愧家老。
听讲依大树，观书临曲沼。
知非出柙虎，甘作藏雾豹。
韩鸟处矰缴，湘鲦在笼罩。
狭行无廓落，壮士徒轻躁。
----------------------------number 1468----------------------------
春昼（朱城报春更漏转）
唐朝
李贺
【春昼】
朱城报春更漏转，光风催兰吹小殿。
草细堪梳，柳长如线。
卷衣秦帝，扫粉赵燕。
日含画幕，蜂上罗荐。
平阳花坞，河阳花县。
越妇搘机，吴蚕作茧。
菱汀系带，荷塘倚扇。
江南有情，塞北无限。
----------------------------number 1469----------------------------
答赠（本是张公子）
唐朝
李贺
【答赠】
本是张公子，曾名萼绿华。
沉香熏小像，杨柳伴啼鸦。
露重金泥冷，杯阑玉树斜。
琴堂沽酒客，新买后园花。
----------------------------number 1470----------------------------
大堤曲（妾家住横塘）
唐朝
李贺
【大堤曲】
妾家住横塘，红沙满桂香。
青云教绾头上髻，
明月与作耳边珰。
莲风起，江畔春；
大堤上，留北人。
郎食鲤鱼尾，妾食猩猩唇。
莫指襄阳道，绿浦归帆少。
今日菖蒲花，明朝枫树老。
----------------------------number 1471----------------------------
代崔家送客（行盖柳烟下）
唐朝
李贺
【代崔家送客】
行盖柳烟下，马蹄白翩翩。
恐随行处尽，何忍重扬鞭。
----------------------------number 1472----------------------------
帝子歌（洞庭帝子一千里）
唐朝
李贺
【帝子歌】
洞庭帝子一千里，凉风雁啼天在水。
九节菖蒲石上死，湘神弹琴迎帝子。
山头老桂吹古香，雌龙怨吟寒水光。
沙浦走鱼白石郎，闲取真珠掷龙堂。
----------------------------number 1473----------------------------
钓鱼诗（秋水钓红渠）
唐朝
李贺
【钓鱼诗】
秋水钓红渠，仙人待素书。
菱丝萦独茧，菰米蛰双鱼。
斜竹垂清沼，长纶贯碧虚。
饵悬春蜥蜴，钩坠小蟾蜍。
詹子情无限，龙阳恨有余。
为看烟浦上，楚女泪沾裾。
----------------------------number 1474----------------------------
房中思（新桂如蛾眉）
唐朝
李贺
【房中思】
新桂如蛾眉，秋风吹小绿。
行轮出门去，玉銮声断续。
月轩下风露，晓庭自幽涩。
谁能事贞素？卧听莎鸡泣。
----------------------------number 1475----------------------------
冯小怜（湾头见小怜）
唐朝
李贺
【冯小怜】
湾头见小怜，请上琵琶弦。
破得春风恨，今朝值几钱。
裙垂竹叶带，鬓湿杏花烟。
玉冷红丝重，齐宫妾驾鞭。
----------------------------number 1476----------------------------
奉和二兄罢使遣马归延州（空留三尺剑）
唐朝
李贺
【奉和二兄罢使遣马归延州】
空留三尺剑，不用一丸泥。
马向沙场去，人归故国来。
笛愁翻陇水，酒喜沥春灰。
锦带休惊雁，罗衣尚斗鸡。
还吴已渺渺，入郢莫凄凄。
自是桃李树，何患不成蹊？
----------------------------number 1477----------------------------
拂舞歌辞（吴娥声绝天）
唐朝
李贺
【拂舞歌辞】
吴娥声绝天，空云闲徘徊。
门外满车马，亦须生绿苔。
樽有乌程酒，劝君千万寿。
全胜汉武锦楼上，晓望晴寒饮花露。
东方日不破，天光无老时。
丹成作蛇乘白雾，千年重化玉井土。
从蛇作土二千载，吴堤绿草年年在。
背有八卦称神仙，邪鳞顽甲滑腥涎。
----------------------------number 1478----------------------------
感春（日暖自萧条）
唐朝
李贺
【感春】
日暖自萧条，花悲北郭骚。
榆穿莱子眼，柳断舞儿腰。
上幕迎神燕，飞丝送百劳。
胡琴今日恨，急语向檀槽。
----------------------------number 1479----------------------------
感讽五首（合浦无明珠）
唐朝
李贺
【感讽五首】
合浦无明珠，龙洲无木奴。
足知造化力，不给使君须。
越妇未织作，吴蚕始蠕蠕。
县官骑马来，狞色虬紫须。
怀中一方板，板上数行书。
不因使君怒，焉得诣尔庐？
越妇拜县官：
桑牙今尚小。
会待春日晏，丝车方掷掉。
越妇通言语，小姑具黄粱。
县官踏飧去，簿吏复登堂。
其二
奇俊无少年，日车何躃躃。
我待纡双绶，遗我星星发。
都门贾生墓，青蝇久断绝。
寒食摇扬天，愤景长肃杀。
皇汉十二帝，唯帝称睿哲。
一夕信竖儿，文明永沦歇。
其三
南山何其悲，鬼雨洒空草。
长安夜半秋，风前几人老。
低迷黄昏径，袅袅青栎道。
月午树无影，一山唯白晓。
漆炬迎新人，幽圹萤扰扰。
其四
星尽四方高，万物知天曙。
己生须己养，荷担出门去。
君平久不返，康伯遁国路。
晓思何譊譊，阛阓千人语。
其五
石根秋水明，石畔秋草瘦。
侵衣野竹香，蛰蛰垂叶厚。
岑中月归来，蟾光挂空秀。
桂露对仙娥，星星下云逗。
凄凉栀子落，山璺泣晴漏。
下有张仲蔚，披书案将朽。
----------------------------number 1480----------------------------
感讽五首（石根秋水明）
唐朝
李贺
【感讽五首】
之五
石根秋水明，石畔秋草瘦。
侵衣野竹香，蛰蛰垂野厚。
岑中月归来，蟾光挂空秀。
桂露对仙娥，星星下云逗。
凄凉栀子落，山璺泣清漏。
下有张仲蔚，披书案将朽。
----------------------------number 1481----------------------------
高轩过（华裾织翠青如葱）
唐朝
李贺
【高轩过】
韩员外愈、皇甫侍御湜见过，因而命作。
华裾织翠青如葱，金环压辔摇玲珑。
马蹄隐耳声隆隆，入门下马气如虹。
云是东京才子，文章巨公。
二十八宿罗心胸，九精照耀贯当中；
殿前作赋声摩空，笔补造化天无功。
庞眉书客感秋蓬，谁知死草生华风；
我今垂翅附冥鸿，他日不羞蛇作龙。
----------------------------number 1482----------------------------
公莫舞歌并序（公莫舞歌者）
唐朝
李贺
【公莫舞歌并序】
公莫舞歌者，咏项伯翼蔽刘沛公也。会中壮士，灼灼于人，故无复书；且南北乐府率有歌引。贺陋诸家，今重作公莫舞歌云。
方花古础排九楹，刺豹淋血盛银罂。
华筵鼓吹无桐竹，长刀直立割鸣筝。
横楣粗锦生红纬，日炙锦嫣王未醉。
腰下三看宝玦光，项庄掉鞘栏前起。
材官小尘公莫舞，座上真人赤龙子。
芒砀云端抱天回，咸阳王气清如水。
铁枢铁楗重束关，大旗五丈撞双环。
汉王今日须秦印，绝膑刳肠臣不论。
----------------------------number 1483----------------------------
公无出门（天迷迷）
唐朝
李贺
【公无出门】
天迷迷，地密密。
熊虺食人魂，雪霜断人骨。
嗾犬狺狺相索索，舐掌偏宜佩兰客。
帝遣乘轩灾自息，玉星点剑黄金轭。
我虽跨马不得还，历阳湖波大如山。
毒虯相视振金环，狻猊猰貐吐馋涎。
鲍焦一世披草眠，颜回廿九鬓毛斑。
颜回非血衰，鲍焦不违天；
天畏遭衔啮，所以致之然。
分明犹惧公不信，公看呵壁书问天。
----------------------------number 1484----------------------------
宫娃歌（蜡光高悬照纱空）
唐朝
李贺
【宫娃歌】
蜡光高悬照纱空，花房夜捣红守宫。
象口吹香毾□暖，七星挂城闻漏板。
寒入罘罳殿影昏，彩鸾帘额著霜痕。
啼蛄吊月钩栏下，屈膝铜铺锁阿甄。
梦入家门上沙渚，天河落处长洲路。
愿君光明如太阳，放妾骑鱼撇波去。
----------------------------number 1485----------------------------
古邺城童子谣效王粲刺曹操（邺城中）
唐朝
李贺
邺城中，暮尘起。
探黑丸，斫文吏。
棘为鞭，虎为马。
团团走，邺城下。
切玉剑，射日弓。
献何人？奉相公。
扶毂来，关右儿。
香扫涂，相公归。
----------------------------number 1486----------------------------
古悠悠行（白景归西山）
唐朝
李贺
【古悠悠行】
白景归西山，碧华上迢迢。
今古何处尽？千岁随风飘。
海沙变成石，鱼沫吹秦桥。
空光远流浪，铜柱从年消。
----------------------------number 1487----------------------------
梦天（老兔寒蟾泣天色）
唐朝
李贺
【梦天】
老兔寒蟾泣天色，云楼半开壁斜白。
玉轮轧露湿团光，鸾佩相逢桂香陌。
黄尘清水三山下，更变千年如走马。
遥望齐州九点烟，一泓海水杯中泻。
----------------------------number 1488----------------------------
自昌谷到洛后门
唐朝
李贺
【自昌谷到洛后门】
九月大野白，苍岑竦秋门。
寒凉十月末，雪霰蒙晓昏。
澹色结昼天，心事填空云。
道上千里风，野竹蛇涎痕。
石涧冻波声，鸡叫清寒晨。
强行到东舍，解马投旧邻。
东家名廖者，乡曲传姓辛。
杖头非饮酒，吾请造其人。
始欲南去楚，又将西适秦。
襄王与武帝，各自留青春。
闻道兰台上，宋玉无归魂。
缃缥两行字，蛰虫蠹秋芸。
为探秦台意，岂命余负薪？
----------------------------number 1489----------------------------
追赋画江潭苑四首（吴苑晓苍苍）
唐朝
李贺
【追赋画江潭苑四首】
其一
吴苑晓苍苍，宫衣水溅黄。
小鬟红粉薄，骑马佩珠长。
路指台城迥，罗薰裤褶香。
行云沾翠辇，今日似襄王。
其二
宝袜菊衣单，蕉花密露寒。
水光兰泽叶，带重剪刀钱。
角暖盘弓易，靴长上马难。
泪痕沾寝帐，匀粉照金鞍。
其三
剪翅小鹰斜，绦根玉镟花。
鞦垂妆钿粟，箭箙钉文竹。
狒狒啼深竹，鵁鶄老湿沙。
宫官烧蜡火，飞烬污铅华。
其四
十骑簇芙蓉，宫衣小队红。
练香熏宋鹊，寻箭踏卢龙。
旗湿金铃重，霜干玉镫空。
今朝画眉早，不待景阳钟。
----------------------------number 1490----------------------------
追和何谢铜雀妓（佳人一壶酒）
唐朝
李贺
【追和何谢铜雀妓】
佳人一壶酒，秋容满千里。
石马卧新烟，忧来何所似？
歌声且潜弄，陵树风自起。
长裾压高台，泪眼看花机。
----------------------------number 1491----------------------------
春行即兴（宜阳城下草萋萋）
唐朝
李华
宜阳城下草萋萋，
涧水东流复向西。
芳树无人花自落，
春山一路鸟空啼。
----------------------------number 1492----------------------------
日（旦出扶桑路）
唐朝
李峤
【日】
旦出扶桑路，遥升若木枝。
云间五色满，霞际九光披。
东陆苍龙驾，南郊赤羽迟。
倾心比葵藿，朝夕奉光曦。
----------------------------number 1493----------------------------
湖口送友人
中流欲暮见湘烟
唐朝
李频
【湖口送友人】
中流欲暮见湘烟，岸苇无穷接楚田。
去雁远冲云梦雪，离人独上洞庭船。
风波尽日依山转，星汉通霄向水悬。
零落梅花过残腊，故园归去又新年。
----------------------------number 1494----------------------------
古从军行（白日登山望烽火）
唐朝
李颀
白日登山望烽火，黄昏饮马傍交河。
行人刁斗风沙暗，公主琵琶幽怨多。
野营万里无城郭，雨雪纷纷连大漠。
胡雁哀鸣夜夜飞，胡儿眼泪双双落。
闻道玉门犹被遮，应将性命逐轻车。
年年战骨埋荒处，空见蒲桃入汉家。
----------------------------number 1495----------------------------
古意（男儿事长征）
唐朝
李颀
【古意】
男儿事长征，少小幽燕客。
赌胜马蹄下，由来轻七尺。
杀人莫敢前，须如猬毛磔。
黄云陇底白云飞，未得报恩不得归。
辽东小妇年十五，惯弹琵琶解歌舞。
今为羌笛出塞声，使我三军泪如雨。
----------------------------number 1496----------------------------
琴歌（主人有酒欢今夕）
唐朝
李颀
【琴歌】
主人有酒欢今夕，请奏鸣琴广陵客。
月照城头乌半飞，霜凄万木风入衣。
铜炉华烛烛增辉，先弹渌水后楚妃。
一声已动物皆静，四座无言星欲稀。
清淮奉使千余里，敢告云山从此始。
----------------------------number 1497----------------------------
送陈章甫（四月南风大麦黄）
唐朝
李颀
四月南风大麦黄，枣花未落桐叶长。
青山朝别暮还见，嘶马出门思故乡。
陈侯立身何坦荡，虬须虎眉仍大颡。
腹中贮书一万卷，不肯低头在草莽。
东门酤酒饮我曹，心轻万事如鸿毛。
醉卧不知白日暮，有时空望孤云高。
长河浪头连天黑，津吏停舟渡不得。
郑国游人未及家，洛阳行子空叹息。
闻道故林相识多，罢官昨日今如何。
----------------------------number 1498----------------------------
送刘昱（八月寒苇花）
唐朝
李颀
【送刘昱】
八月寒苇花，秋江浪头白。
北风吹五两，谁是浔阳客。
鸬鹚山头微雨晴，扬州郭里暮潮生。
行人夜宿金陵渚，试听沙边有雁声。
----------------------------number 1499----------------------------
送魏万之京（朝闻游子唱离歌）
唐朝
李颀
朝闻游子唱离歌，昨夜微霜初渡河。
鸿雁不堪愁里听，云山况是客中过。
关城曙色催寒近，御苑砧声向晚多。
莫见长安行乐处，空令岁月易蹉跎。
----------------------------number 1500----------------------------
听安万善吹觱篥歌（南山截竹为觱篥）
唐朝
李颀
【听安万善吹觱篥歌】
南山截竹为觱篥，此乐本自龟兹出。
流传汉地曲转奇，凉州胡人为我吹。
旁邻闻者多叹息，远客思乡皆泪垂。
世人解听不解赏，长飙风中自来往。
枯桑老柏寒飕飀，九雏鸣凤乱啾啾。
龙吟虎啸一时发，万籁百泉相与秋。
忽然更作渔阳掺，黄云萧条白日暗。
变调如闻杨柳春，上林繁花照眼新。
岁夜高堂列明烛，美酒一杯声一曲。
----------------------------number 1501----------------------------
听董大弹胡笳兼寄语弄房给事（蔡女昔造胡笳声）
唐朝
李颀
【听董大弹胡笳兼寄语弄房给事】
蔡女昔造胡笳声，一弹一十有八拍。
胡人落泪沾边草，汉使断肠对归客。
古戍苍苍烽火寒，大荒阴沉飞雪白。
先拂商弦后角羽，四郊秋叶惊摵摵。
董夫子，通神明，深松窃听来妖精。
言迟更速皆应手，将往复旋如有情。
空山百鸟散还合，万里浮云阴且晴。
嘶酸雏雁失群夜，断绝胡儿恋母声。
川为净其波，鸟亦罢其鸣。
乌珠部落家乡远，逻娑沙尘哀怨生。
幽音变调忽飘洒，长风吹林雨堕瓦。
迸泉飒飒飞木末，野鹿呦呦走堂下。
长安城边东掖垣，凤凰池对青琐门。
高才脱略名与利，日夕望君抱琴至。
----------------------------number 1502----------------------------
罢相作（避贤初罢相）
唐朝
李适之
【罢相作】
避贤初罢相，乐圣且衔杯。
为问门前客，今朝几个来？
----------------------------number 1503----------------------------
黄台瓜辞（种瓜黄台下）
唐朝
李贤
【黄台瓜辞】
种瓜黄台下，瓜熟子离离。
一摘使瓜好，再摘使瓜稀，
三摘尚自可，摘绝抱蔓归。
----------------------------number 1504----------------------------
寄校书七兄
无事乌程县
唐朝
李冶
【寄校书七兄】
无事乌程县，蹉跎岁月余。
不知芸阁吏，寂寞竟何如？
远水浮仙棹，寒星伴使车。
因过大雷岸，莫忘几行书。
----------------------------number 1505----------------------------
明月夜留别（离人无语月无声）
唐朝
李冶
【明月夜留别】
离人无语月无声，
明月有光人有情。
别后相思人似月，
云间水上到层城。
----------------------------number 1506----------------------------
相思怨（人道海水深）
唐朝
李冶
【相思怨】
人道海水深，不抵相思半。
海水尚有涯，相思渺无畔。
携琴上高楼，楼虚月华满。
弹著相思曲，弦肠一时断。
----------------------------number 1507----------------------------
边思（腰垂锦带佩吴钩）
唐朝
李益
【边思】
腰垂锦带佩吴钩，
走马曾防玉塞秋。
莫笑关西将家子，
只将诗思入凉州。
----------------------------number 1508----------------------------
汴河曲（汴水东流无限春）
唐朝
李益
【汴河曲】
汴水东流无限春，
隋家宫阙已成尘。
行人莫上长堤望，
风起杨花愁杀人。
----------------------------number 1509----------------------------
长干行（忆妾深闺里）
唐朝
李益
【长干行】
忆妾深闺里，烟尘不曾识。
嫁与长干人，沙头候风色。
五月南风兴，思君下巴陵。
八月西风起，想君发扬子。
去来悲如何？见少离别多。
湘潭几日到？妾梦越风波。
昨夜狂风度，吹折江头树。
渺渺暗无边，行人在何处？
好乘浮云骢，佳期兰渚东。
鸳鸯绿浦上，翡翠锦屏中。
自怜十五余，颜色桃花红。
那作商人妇，愁水复愁风。
----------------------------number 1510----------------------------
春夜闻笛（寒山吹笛唤春归）
唐朝
李益
【春夜闻笛】
寒山吹笛唤春归，
迁客相看泪满衣。
洞庭衣夜无穷雁，
不待天明尽北飞。
----------------------------number 1511----------------------------
从军北征
天山雪后海风寒
唐朝
李益
【从军北征】
天山雪后海风寒，横笛遍吹行路难。
碛里征人三十万，一时回首月中看。
----------------------------number 1512----------------------------
度破讷沙二首（破讷沙头雁正飞）
唐朝
李益
【度破讷沙二首其二】
破讷沙头雁正飞，鸊鹈泉上战初归。
平明日出东南地，满碛寒光生铁衣。
----------------------------number 1513----------------------------
宫怨
露湿晴花春殿香
唐朝
李益
【宫怨】
露湿晴花春殿香，月明歌吹在昭阳。
似将海水添宫漏，共滴长门一夜长。
----------------------------number 1514----------------------------
过五原胡儿饮马泉（绿杨著水草如烟）
唐朝
李益
【过五原胡儿饮马泉】
绿杨著水草如烟，旧是胡儿饮马泉。
几处吹笳明月夜，何人倚剑白云天。
从来冻合关山路，今日分流汉使前。
莫遣行人照容鬓，恐惊憔悴入新年。
----------------------------number 1515----------------------------
江南曲（嫁得瞿塘贾）
唐朝
李益
【江南曲】
嫁得瞿塘贾，朝朝误妾期。
早知潮有信，嫁与弄潮儿。
----------------------------number 1516----------------------------
立秋前一日览镜（万事销身外）
唐朝
李益
【立秋前一日览镜】
万事销身外，生涯在镜中。
惟将两鬓雪，明日对秋风。
----------------------------number 1517----------------------------
洛桥（金谷园中柳）
唐朝
李益
【洛桥】
金谷园中柳，春来似舞腰。
那堪好风景，独上洛阳桥。
----------------------------number 1518----------------------------
塞下曲四首（蕃州部落能结束）
唐朝
李益
【塞下曲四首其一】
蕃州部落能结束，
朝暮驰猎黄河曲。
燕歌未断塞鸿飞，
牧马群嘶边草绿。
----------------------------number 1519----------------------------
上汝州郡楼（黄昏鼓角似边州）
唐朝
李益
【上汝州郡楼】
黄昏鼓角似边州，
三十年前尚此楼。
今日山川对垂泪，
伤心不独为悲秋。
----------------------------number 1520----------------------------
隋宫燕（燕语如伤旧国春）
唐朝
李益
【隋宫燕】
燕语如伤旧国春，
宫花欲落旋成尘。
自从一闭风光后，
几度飞来不见人。
----------------------------number 1521----------------------------
听晓角（边霜昨夜堕关榆）
唐朝
李益
【听晓角】
边霜昨夜堕关榆，
吹角当城汉月孤。
无限塞鸿飞不度，
秋风卷入小单于。
----------------------------number 1522----------------------------
喜见外弟又言别（十年离乱后）
唐朝
李益
【喜见外弟又言别】
十年离乱后，长大一相逢。
问姓惊初见，称名忆旧容。
别来沧海事，语罢暮天钟。
明日巴陵道，秋山又几重？
----------------------------number 1523----------------------------
效古促促曲为河上思妇作（促促何促促）
唐朝
李益
【效古促促曲为河上思妇作】
促促何促促，
黄河九回曲。
嫁与棹船郎，
空床将影宿。
不道君心不如石，
那教妾貌长如玉！
----------------------------number 1524----------------------------
写情（水纹珍簟思悠悠）
唐朝
李益
【写情】
水纹珍簟思悠悠，
千里佳期一夕休。
从此无心爱良夜，
任他明月下西楼。
----------------------------number 1525----------------------------
行舟
柳花飞入正行舟
唐朝
李益
【行舟】
柳花飞入正行舟，卧引菱花信碧流。
闻道风光满扬子，天晴共上望乡楼。
----------------------------number 1526----------------------------
夜上受降城闻笛（回乐峰前沙似雪）
唐朝
李益
回乐峰前沙似雪，
受降城外月如霜。
不知何处吹芦管，
一夜征人尽望乡。
----------------------------number 1527----------------------------
诣红楼院寻广宣不遇留题
柿叶翻红霜景秋
唐朝
李益
【诣红楼院寻广宣不遇留题】
柿叶翻红霜景秋，碧天如水倚红楼。
隔窗爱竹无人问，遣向邻房觅户钩。
----------------------------number 1528----------------------------
鹧鸪词
湘江斑竹枝
唐朝
李益
【鹧鸪词】
湘江斑竹枝，锦翅鹧鸪飞。
处处湘云合，郎从何处归？
----------------------------number 1529----------------------------
竹窗闻风寄苗发司空曙
微风惊暮坐
唐朝
李益
【竹窗闻风寄苗发司空曙】
微风惊暮坐，临牖思悠哉。
开门复动竹，疑是故人来。
时滴枝上露，稍沾阶下苔。
何当一入幌，为拂绿琴埃。
----------------------------number 1530----------------------------
长沙过贾谊宅（三年谪官此栖迟）
唐朝
刘长卿
三
年谪官此栖迟，万古惟留楚客悲。
秋草独寻人去后，寒林空见日斜时。
汉文有道恩犹薄，湘水无情吊岂知。
寂寂江山摇落处，怜君何事到天涯。
----------------------------number 1531----------------------------
酬李穆见寄
孤舟相访至天涯
唐朝
刘长卿
【酬李穆见寄】
孤舟相访至天涯，万转云山路更赊。
欲扫柴门迎远客，青苔黄叶满贫家。
----------------------------number 1532----------------------------
登余干古县城
孤城上与白云齐
唐朝
刘长卿
【登余干古县城】
孤城上与白云齐，万古荒凉楚水西。
官舍已空秋草没，女墙犹在夜乌啼。
平沙渺渺迷人远，落日亭亭向客低。
飞鸟不知陵谷变，朝来暮去弋阳溪。
----------------------------number 1533----------------------------
饯别王十一南游（望君烟水阔）
唐朝
刘长卿
望君烟水阔，挥手泪沾巾。
飞鸟没何处，青山空向人。
长江一帆远，落日五湖春。
谁见汀洲上，相思愁白苹。
----------------------------number 1534----------------------------
江州重别薛六柳八二员外（生涯岂料承优诏）
唐朝
刘长卿
【江州重别薛六柳八二员外】
生涯岂料承优诏，世事空知学醉歌。
江上月明胡雁过，淮南木落楚山多。
寄身且喜沧洲近，顾影无如白发何。
今日龙钟人共老，愧君犹遣慎风波。
----------------------------number 1535----------------------------
穆陵关北逢人归渔阳
逢君穆陵路
唐朝
刘长卿
【穆陵关北逢人归渔阳】
逢君穆陵路，匹马向桑乾。
楚国苍山古，幽州白日寒。
城池百战后，耆旧几家残。
处处蓬蒿遍，归人掩泪看。
----------------------------number 1536----------------------------
秋日登吴公台上寺远眺（古台摇落后）
唐朝
刘长卿
【秋日登吴公台上寺远眺】
古台摇落后，秋日望乡心。
野寺来人少，云端隔水深。
夕阳依旧垒，寒磬满空林。
惆怅南朝事，长江独至今。
----------------------------number 1537----------------------------
送李中丞归汉阳别业（流落征南将）
唐朝
刘长卿
【送李中丞归汉阳别业】
流落征南将，曾驱十万师。
罢归无旧业，老去恋明时。
独立三边静，轻生一剑知。
茫茫江汉上，日暮欲何之。
----------------------------number 1538----------------------------
送灵澈（苍苍竹林寺）
唐朝
刘长卿
【送灵澈】
苍苍竹林寺，杳杳钟声晚。
荷笠带斜阳，青山独归远。
----------------------------number 1539----------------------------
送上人（孤云将野鹤）
唐朝
刘长卿
【送上人】
孤云将野鹤，岂向人间住。
莫买沃洲山，时人已知处。
----------------------------number 1540----------------------------
送严士元
春风倚棹阖闾城
唐朝
刘长卿
【送严士元】
春风倚棹阖闾城，水国春寒阴复晴。
细雨湿衣看不见，闲花落地听无声。
日斜江上孤帆影，草绿湖南万里情。
君去若逢相识问，青袍今已误儒生。
----------------------------number 1541----------------------------
听弹琴
泠泠七弦上
唐朝
刘长卿
泠泠七弦上，静听松风寒。
古调虽自爱，今人多不弹。
----------------------------number 1542----------------------------
新年作（乡心新岁切）
唐朝
刘长卿
乡心新岁切，天畔独潸然。
老至居人下，春归在客先。
岭猿同旦暮，江柳共风烟。
已似长沙傅，从今又几年。
----------------------------number 1543----------------------------
寻南溪常道士（一路经行处）
唐朝
刘长卿
【寻南溪常道士】
一路经行处，莓苔见屐痕。
白云依静渚，芳草闭闲门。
过雨看松色，随山到水源。
溪花与禅意，相对亦忘言。
----------------------------number 1544----------------------------
余干旅舍
摇落暮天迥
唐朝
刘长卿
【余干旅舍】
摇落暮天迥，青枫霜叶稀。
孤城向水闭，独鸟背人飞。
渡口月初上，邻家渔未归。
乡心正欲绝，何处捣寒衣？
----------------------------number 1545----------------------------
谪仙怨（晴川落日初低）
唐朝
刘长卿
【谪仙怨】
晴川落日初低，惆怅孤舟解携。
鸟向平芜远近，人随流水东西。
白云千里万里，明月前溪后溪。
独恨长沙谪去，江潭春草萋萋。
----------------------------number 1546----------------------------
重送裴郎中贬吉州
猿啼客散暮江头
唐朝
刘长卿
猿啼客散暮江头，
人自伤心水自流。
同作逐臣君更远，
青山万里一孤舟。
----------------------------number 1547----------------------------
自夏口至鹦鹉洲望岳阳寄元中丞（汀洲无浪复无烟）
唐朝
刘长卿
【自夏口至鹦鹉洲望岳阳寄元中丞】
汀洲无浪复无烟，楚客相思益渺然。
汉口夕阳斜度鸟，洞庭秋水远连天。
孤城背岭寒吹角，独树临江夜泊船。
贾谊上书忧汉室，长沙谪去古今怜。
----------------------------number 1548----------------------------
逢病军人（行多有病住无粮）
唐朝
卢纶
【逢病军人】
行多有病住无粮，
万里还乡未到乡。
蓬鬓哀吟古城下，
不堪秋气入金疮。
----------------------------number 1549----------------------------
塞下曲（鹫翎金仆姑）
唐朝
卢纶
【塞下曲四首】
鹫翎金仆姑，燕尾绣蝥弧。
独立扬新令，千营共一呼。
林暗草惊风，将军夜引弓。
平明寻白羽，没在石棱中。
月黑雁飞高，单于夜遁逃。
欲将轻骑逐，大雪满弓刀。
野幕敞琼筵，羌戎贺劳旋。
醉和金甲舞，雷鼓动山川。
----------------------------number 1550----------------------------
送李端（故关衰草遍）
唐朝
卢纶
【送李端】
故关衰草遍，离别正堪悲。
路出寒云外，人归暮雪时。
少孤为客早，多难识君迟。
掩泣空相向，风尘何所期。
----------------------------number 1551----------------------------
晚次鄂州（云开远见汉阳城）
唐朝
卢纶
【晚次鄂州】
云开远见汉阳城，犹是孤帆一日程。
估客昼眠知浪静，舟人夜语觉潮生。
三湘愁鬓逢秋色，万里归心对月明。
旧业已随征战尽，更堪江上鼓鼙声。
----------------------------number 1552----------------------------
临江仙（柳外轻雷池上雨）
宋朝
欧阳修
【临江仙】
柳外轻雷池上雨，
雨声滴碎荷声。
小楼西角断虹明。
阑干倚处，
待得月华生。
燕子飞来窥画栋，
玉钩垂下帘旌。
凉波不动簟纹平。
水精双枕，
傍有堕钗横。
----------------------------number 1553----------------------------
青玉案（一年春事都来几）
宋朝
欧阳修
【青玉案】
一年春事都来几，早过了，三之二。
绿暗红嫣浑可事，
绿杨庭院，暖风帘幕，有个人憔悴。
买花载酒长安市，又争似，家山见桃李。
不枉东风吹客泪，
相思难表，梦魂无据，惟有归来是。
----------------------------number 1554----------------------------
诉衷情（清晨帘幕卷轻霜）
宋朝
欧阳修
【诉衷情】
清晨帘幕卷轻霜，
呵手试梅妆。
都缘自有离恨，
故画作、远山长。
思往事，惜流芳。
易成伤。
拟歌先敛，
欲笑还颦，
最断人肠！
----------------------------number 1555----------------------------
玉楼春（樽前拟把归期说）
宋朝
欧阳修
【玉楼春】
樽前拟把归期说，
欲语春容先惨咽。
人生自是有情痴，
此恨不关风与月。
离歌且莫翻新阕，
一曲能教肠寸结。
直须看尽洛城花，
始共春风容易别。
----------------------------number 1556----------------------------
八声甘州（对潇潇暮雨洒江天）
宋朝
柳永
【八声甘州】
对潇潇暮雨洒江天，
一番洗清秋。
渐霜风凄紧，
关河冷落，
残照当楼。
是处红衰翠减，
苒苒物华休。
惟有长江水，
无语东流。
不忍登高临远，
望故乡渺邈，
归思难收。
叹年来踪迹，
何事苦淹留？
想佳人妆楼颙望，
误几回天际识归舟。
争知我，
倚阑干处，
正恁凝愁。
----------------------------number 1557----------------------------
卜算子慢（江枫渐老）
宋朝
柳永
【卜算子慢】
江枫渐老，汀蕙半凋，满目败红衰翠。
楚客登临，正是暮秋天气。
引疏碪、断续残阳里。
对晚景、伤怀念远，新愁旧恨相继。
脉脉人千里。念两处风情，万重烟水。
雨歇天高，望断翠峰十二。
尽无言、谁会凭高意？
纵写得、离肠万种，奈归云谁寄？
----------------------------number 1558----------------------------
采莲令（月华收、云淡霜天曙）
宋朝
柳永
【采莲令】
月华收、云淡霜天曙。
西征客、此时情苦。
翠娥执手，送临歧、轧轧开朱户。
千娇面、盈盈伫立，
无言有泪，断肠争忍回顾。
一叶兰舟，便恁急桨凌波去。
贪行色、岂知离绪。
万般方寸，但饮恨、脉脉同谁语。
更回首、重城不见，
寒江天外，隐隐两三烟树。
----------------------------number 1559----------------------------
蝶恋花（伫倚危楼风细细）
宋朝
柳永
【蝶恋花】
伫倚危楼风细细，
望极春愁，
黯黯生天际。
草色烟光残照里，
无言谁会凭阑意。
拟把疏狂图一醉，
对酒当歌，
强乐还无味。
衣带渐宽终不悔，
为伊消得人憔悴。
----------------------------number 1560----------------------------
笛家弄（花发西园）
宋朝
柳永
【笛家弄】
花发西园，草薰南陌，
韶光明媚，乍晴轻暖清明后。
水嬉舟动，禊饮筵开，银塘似染，金堤如绣。
是处王孙，几多游妓，往往携纤手。
遣离人、对嘉景，触目伤怀，尽成感旧。
别久。帝城当日，兰堂夜烛，百万呼庐，
画阁春风，十千沽酒。
未省、宴处能忘管弦，醉里不寻花柳。
岂知秦楼，玉箫声断，前事难重偶。
空遗恨，望仙乡，一饷消凝，泪沾襟袖。
----------------------------number 1561----------------------------
定风波（伫立长堤）
宋朝
柳永
【定风波】
伫立长堤，淡荡晚风起。
骤雨歇、极目萧疏，塞柳万株，掩映箭波千里。
走舟车向此，
人人奔名竞利。
念荡子、终日驱驱，觉乡关转迢递。
何意。
绣阁轻抛，锦字难逢，等闲度岁。
奈泛泛旅迹，厌厌病绪，迩来谙尽，宦游滋味。
此情怀、纵写香笺，凭谁与寄。
算孟光、争得知我，继日添憔悴。
----------------------------number 1562----------------------------
定风波（自春来、惨绿愁红）
宋朝
柳永
【定风波】
自春来、惨绿愁红，芳心是事可可。
日上花梢，莺穿柳带，犹压香衾卧。
暖酥消，腻云亸，终日厌厌倦梳裹。
无那！恨薄情一去，音书无个。
早知恁么，悔当初、不把雕鞍锁。
向鸡窗，只与蛮笺象管，拘束教吟课。
镇相随，莫抛躲，针线闲拈伴伊坐。
和我，免使年少光阴虚过。
----------------------------number 1563----------------------------
斗百花（满搦宫腰纤细）
宋朝
柳永
【斗百花】
满搦宫腰纤细。年纪方当笄岁。
刚被风流沾惹，与合垂杨双髻。
初学严妆，如描似削身材，怯雨羞云情意。
举措多娇媚。
争奈心性，未会先怜佳婿。
长是夜深，不肯便入鸳被。
与解罗裳，盈盈背立银扛，却道你先睡。
----------------------------number 1564----------------------------
斗百花（飒飒霜飘鸳瓦）
宋朝
柳永
【斗百花】
飒飒霜飘鸳瓦，翠幕轻寒微透，
长门深锁悄悄，满庭秋色将晚。
眼看菊蕊，重阳泪落如珠，长是淹残粉面。
鸾辂音尘远。
无限幽恨，寄情空殢纨扇。
应是帝王，当初怪妾辞辇，
陡顿今来，宫中第一妖娆，却道昭阳飞燕。
----------------------------number 1565----------------------------
斗百花（煦色韶光明媚）
宋朝
柳永
【斗百花】
煦色韶光明媚。轻霭低笼芳树。
池塘浅蘸烟芜，廉幕闲垂风絮。
春困厌厌，抛掷斗草工夫，冷落踏青心绪。
终日扃朱户。
远恨绵绵，淑景迟迟难度。
年少傅粉，依前醉眠何处。
深院无人，黄昏乍拆秋千，空锁满庭花雨。
----------------------------number 1566----------------------------
二郎神（炎光谢）
宋朝
柳永
【二郎神】
炎光谢。
过暮雨、芳尘轻洒。
乍露冷风清庭户爽，
天如水、玉钩遥挂。
应是星娥嗟久阻，
叙旧约、飚轮欲驾。
极目处、微云暗度，
耿耿银河高泻。
闲雅。
须知此景，古今无价。
运巧思穿针楼上女，
抬粉面、云鬟相亚。
钿合金钗私语处，
算谁在、回廊影下。
愿天上人间，
占得欢娱，
年年今夜。
----------------------------number 1567----------------------------
凤栖梧（帘下清歌帘外宴）
宋朝
柳永
【凤栖梧】
帘下清歌帘外宴。
虽爱新声，不见如花面。
牙板数敲珠一串，梁尘暗落琉璃盏。
桐树花深孤凤怨。
渐遏遥天，不放行云散。
坐上少年听不惯，玉山未倒肠先断。
----------------------------number 1568----------------------------
凤栖梧（蜀锦地衣丝步障）
宋朝
柳永
【凤栖梧】
蜀锦地衣丝步障。
屈曲回廊，静夜闲寻访。
玉砌雕阑新月上，朱扉半掩人相望。
旋暖熏炉温斗帐。
玉树琼枝，迤逦相偎傍。
酒力渐浓春思荡，鸳鸯绣被翻红浪。
----------------------------number 1569----------------------------
甘草子（秋尽）
宋朝
柳永
【甘草子】
秋尽。叶翦红绡，
砌菊遗金粉。
雁字一行来，
还有边庭信。
飘散露华清风紧。
动翠幕，晓寒犹嫩，
中酒残妆整顿。
聚两眉离恨。
----------------------------number 1570----------------------------
甘草子（秋暮，乱洒衰荷）
宋朝
柳永
【甘草子】
秋暮，乱洒衰荷，
颗颗真珠雨。
雨过月华生，
冷彻鸳鸯浦。
池上凭阑愁无侣，
奈此个、单栖情绪！
却傍金笼共鹦鹉，
念粉郎言语。
----------------------------number 1571----------------------------
归朝欢（别岸扁舟三两只）
宋朝
柳永
【归朝欢】
别岸扁舟三两只。
葭苇萧萧风淅淅。
沙汀宿雁破烟飞，
溪桥残月和霜白。
渐渐分曙色。
路遥山远多行役。
往来人，只轮双桨，
尽是利名客。
一望乡关烟水隔。
转觉归心生羽翼。
愁云恨雨两牵萦，
新春残腊相催逼。
岁华都瞬息。
浪萍风梗诚何益。
归去来，玉楼深处，
有个人相忆。
----------------------------number 1572----------------------------
鹤冲天（黄金榜上）
宋朝
柳永
【鹤冲天】
黄金榜上，偶失龙头望。
明代暂遗贤，如何向？
未遂风去便，
争不恣狂荡？
何须论得丧。
才子词人，
自是白衣卿相。
烟花巷陌，依约丹青屏障。
幸有意中人，堪寻访。
且恁偎红倚翠，
风流事，平生畅。
青春都一饷。
忍把浮名，
换了浅斟低唱！
----------------------------number 1573----------------------------
黄莺儿（园林晴昼春谁主）
宋朝
柳永
【黄莺儿】
园林晴昼春谁主。
暖律潜催，幽谷暄和，
黄鹂翩翩，乍迁芳树。
观露湿缕金衣，叶映如簧语。
晓来枝上绵蛮，似把芳心、深意低诉。
无据。乍出暖烟来，又趁游蜂去。
恣狂踪迹，两两相呼，终朝雾吟风舞。
当上苑柳农时，别馆花深处，
此际海燕偏饶，都把韶光与。
----------------------------number 1574----------------------------
集贤宾（小楼深巷狂游遍）
宋朝
柳永
【集贤宾】
小楼深巷狂游遍，
罗绮成丛。
就中堪人属意，
最是虫虫。
有画难描雅态，
无花可比芳容。
几回饮散良宵永，
鸳衾暖、凤枕香浓。
算得人间天上，
惟有两心同。
近来云雨忽西东。
诮恼损情悰。
纵然偷期暗会，
长是匆匆。
争似和呜偕老，
免教敛翠啼红。
眼前时、暂疏欢宴，
盟言在、更莫忡忡。
待作真个宅院，
方信有初终。
----------------------------number 1575----------------------------
金蕉叶（厌厌夜饮平阳第）
宋朝
柳永
【金蕉叶】
厌厌夜饮平阳第。
添银烛、旋呼佳丽。
巧笑难禁，艳歌无闲声相继。
准拟幕天席地。
金蕉叶泛金波齐，未更阑、已尽狂醉。
就中有个风流，暗向灯光底。
恼遍两行珠翠。
----------------------------number 1576----------------------------
锦堂春（坠髻慵梳）
宋朝
柳永
【锦堂春】
坠髻慵梳，
愁娥懒画，
心绪是事阑珊。
觉新来憔悴，
金缕衣宽。
认得这疏狂意下，
向人诮譬如闲。
把芳容整顿，
恁地轻孤，
争忍心安。
依前过了旧约，
甚当初赚我，
偷剪云鬟。
几时得归来，
香阁深关。
待伊要、尤云殢雨，
缠绣衾、不与同欢。
尽更深、款款问伊，
今后敢更无端。
----------------------------number 1577----------------------------
浪淘沙漫（梦觉、透窗风一线）
宋朝
柳永
【浪淘沙漫】
梦觉、透窗风一线，寒灯吹息。
那堪酒醒，又闻空阶，夜雨频滴。
嗟因循、久作天涯客。
负佳人、几许盟言，
更忍把、从前欢会，陡顿翻成忧戚。
愁极。再三追思，
洞房深处，几度饮散歌阕。
香暖鸳鸯被，岂暂时疏散，费伊心力。
殢雨尤云，有万般千种，相怜相惜。
恰到如今、天长漏永，无端自家疏隔。
知何时、却拥秦云态，愿低帏昵枕，
轻轻细说与，江乡夜夜，数寒更思忆。
----------------------------number 1578----------------------------
满江红（暮雨初收）
宋朝
柳永
【满江红】
暮雨初收，长川静，征帆夜落。
临鸟屿，蓼烟疏淡，苇风萧索。
几许渔人飞短艇，尽载灯火归村落。
遣行客、当此念回程，伤漂泊。
桐江好，烟漠漠。
波似染，山如削。
绕严陵滩畔，鹭飞鱼跃。
游宦区区成底事？平生况有云泉约。
归去来，一曲仲宣吟，从军乐。
----------------------------number 1579----------------------------
慢卷袖（闲窗烛暗）
宋朝
柳永
【慢卷袖】
闲窗烛暗，孤帏夜永，欹枕难成寐。
细屈指寻思，旧事前欢，都来未尽，平生深意。
到得如今，万般追悔。
空只添憔悴。
对好景良辰，皱着眉儿，成甚滋味。
红茵翠被。
当时事、一一堪垂泪。
怎生得依前，似恁偎香倚暖，抱着日高犹睡。
算得伊家，也应随分，烦恼心儿里。
又争似从前，淡淡相看，免恁牵系。
----------------------------number 1580----------------------------
迷神引（一叶扁舟轻帆卷）
宋朝
柳永
【迷神引】
一叶扁舟轻帆卷。
暂泊楚江南岸。
孤城暮角，引胡笳怨。
水茫茫，平沙雁，旋惊散。
烟敛寒林簇，画屏展。
天际遥山小，黛眉浅。
旧赏轻抛，到此成游宦。
觉客程劳，年光晚。
异乡风物，忍萧索、当愁眼。
帝城赊，秦楼阻，旅魂乱。
芳草连空阔，残照满。
佳人无消息，断云远。
----------------------------number 1581----------------------------
迷仙引（才过笄年）
宋朝
柳永
【迷仙引】
才过笄年，初绾云鬟，便学歌舞。
席上尊前，王孙随分相许。
算等闲、酬一笑，便千金慵觑。
常只恐、容易蕣华偷换，光阴虚度。
已受君恩顾，好与花为主。
万里丹霄，何妨携手同归去。
永弃却、烟花伴侣。
免教人见妾，朝云暮雨。
----------------------------number 1582----------------------------
木兰花慢（拆桐花烂熳）
宋朝
柳永
【木兰花慢】
拆桐花烂熳，乍疏雨、洗清明。
正艳杏烧林，缃桃绣野，芳景如屏。
倾城，尽寻胜去，骤雕鞍绀幰出郊坰。
风暖繁弦脆管，万家竞奏新声。
盈盈，斗草踏青。人艳冶，递逢迎。
向路旁往往，遗簪堕珥，珠翠纵横。
欢情，对佳丽地，信金罍罄竭玉山倾。
拚却明朝永日，画堂一枕春酲。
----------------------------number 1583----------------------------
婆罗门令（昨宵里恁和衣睡）
宋朝
柳永
【婆罗门令】
昨宵里恁和衣睡，
今宵里又恁和衣睡。
小饮归来，初更过，醺醺醉。
中夜后、何事还惊起？
霜天冷，风细细，
触疏窗、闪闪灯摇曳。
空床展转重追想，
云雨梦、任攲枕难继。
寸心万绪，咫尺千里。
好景良天，彼此，
空有相怜意，未有相怜计。
----------------------------number 1584----------------------------
破阵乐（露花倒影）
宋朝
柳永
【破阵乐】
露花倒影，烟芜蘸碧，灵沼波暖。
金柳摇风树树，系彩舫龙舟遥岸。
千步虹桥，参差雁齿，直趋水殿。
绕金堤，曼衍鱼龙戏，簇娇春罗绮，喧天丝管。
霁色荣光，望中似睹，蓬莱清浅。
时见。凤辇宸游，鸾觞禊饮，临翠水，开镐宴。
两两轻舠飞画楫，竞夺锦标霞烂。
罄欢娱，歌鱼藻，徘徊宛转。
别有盈盈游女，各委明珠，争收翠羽，相将归远。
渐觉云海沈沈，洞天日晚。
----------------------------number 1585----------------------------
戚氏（晚秋天）
宋朝
柳永
【戚氏】
晚秋天，
一霎微雨洒庭轩。
槛菊萧疏，
井梧零乱，
惹残烟。
凄然，望江关，
飞云黯淡夕阳闲。
当时宋玉悲感，
向此临水与登山。
远道迢递，
行人凄楚，
倦听陇水潺湲。
正蝉吟败叶，
蛩响衰草，
相应喧喧。
孤馆，度日如年。
风露渐变，
悄悄至更阑。
长天净，
绛河清浅，
皓月婵娟。
思绵绵。
夜永对景那堪，
屈指暗想从前。
未名未禄，
绮陌红楼，
往往经岁迁延。
帝里风光好，
当年少日，
暮宴朝欢。
况有狂朋怪侣，
遇当歌对酒竞留连。
别来讯景如梭，
旧游似梦，
烟水程何限。
念利名憔悴长萦绊。
追往事、空惨愁颜。
漏箭移，稍觉轻寒。
渐呜咽画角数声残。
对闲窗畔，
停灯向晓，
抱影无眠。
----------------------------number 1586----------------------------
倾杯（鹜落霜洲）
宋朝
柳永
【倾杯】
鹜落霜洲，雁横烟渚，分明画出秋色。
暮雨乍歇，小楫夜泊，宿苇村山驿。
何人月下临风处，起一声羌笛。
离愁万绪，闻岸草、切切蛩吟似织。
为忆芳容别后，水遥山远，何计凭鳞翼。
想绣阁深沉，争知憔悴损，天涯行客。
楚峡云归，高阳人散，寂寞狂踪迹。
望京国。空目断、远峰凝碧。
----------------------------number 1587----------------------------
曲玉管（江边日晚）
宋朝
柳永
【曲玉管】
陇首云飞，江边日晚，烟波满目凭阑久。
一望关河萧索，千里清秋，忍凝眸？
杳杳神京，盈盈仙子，别来锦字终难偶。
断雁无凭，冉冉飞下汀洲，思悠悠。
暗想当初，有多少、幽欢佳会，
岂知聚散难期，翻成雨恨云愁？
阻追游。每登山临水，惹起平生心事，
一场消黯，永日无言，却下层楼。
----------------------------number 1588----------------------------
瑞鹧鸪（吴会风流）
宋朝
柳永
【瑞鹧鸪】
吴会风流。人烟好，高下水际山头。
瑶台峰厥，依约蓬丘。
万井千闾富庶，雄压十三州。
触处青娥画舸，红粉朱楼。
方面委元侯。致讼简时丰，继日欢游。
襦温胯暖，已扇民讴。
旦暮锋车命驾，重整济川舟。
当凭时，沙堤路稳，归去难留。
----------------------------number 1589----------------------------
少年游（长安古道马迟迟）
宋朝
柳永
【少年游】
长安古道马迟迟，高柳乱蝉嘶。
夕阳鸟外，秋风原上，目断四天垂。
归云一去无踪迹，何处是前期？
狎兴生疏，酒徒萧索，不似少年时。
----------------------------number 1590----------------------------
诉衷情近（雨晴气爽）
宋朝
柳永
【诉衷情近】
雨晴气爽，伫立江楼望处。
澄明远水生光，重叠暮山耸悴。
遥认断桥幽径，隐隐渔村，向晚孤烟起。
残阳里。脉脉朱阑静倚。
黯然情绪，未饮先如醉。
愁无际。
暮云过了，秋光老尽，故人千里。
尽日空凝睇。
----------------------------number 1591----------------------------
望海潮（东南形胜）
宋朝
柳永
【望海潮】
东南形胜，三吴都会，钱塘自古繁华。
烟柳画桥，风帘翠幕，参差十万人家。
云树绕堤沙。怒涛卷霜雪，天堑无涯。
市列珠玑，户盈罗绮，竞豪奢。
重湖叠巘清嘉。有三秋桂子，十里荷花。
羌管弄晴，菱歌泛夜，嬉嬉钓叟莲娃。
千骑拥高牙。乘醉听萧鼓，吟赏烟霞。
异日图将好景，归去凤池夸。
----------------------------number 1592----------------------------
尾犯（夜雨滴空阶）
宋朝
柳永
【尾犯】
夜雨滴空阶，孤馆梦回，情绪萧索。
一片闲愁，想丹青难貌。
秋渐老、蛩声正苦，
夜将阑，灯花旋落。
最无端处，总把良宵，祗恁孤眠却。
佳人应怪我，别后寡信轻诺。
记得当初，翦香云为约。
甚时向、幽闺深处，
按新词、流霞共酌？
再同欢笑，肯把金玉珍珠博。
----------------------------number 1593----------------------------
尉迟杯（宠佳丽）
宋朝
柳永
【尉迟杯】
宠佳丽。
算九衢红粉皆难比。
天然嫩脸修蛾，不假施朱描翠。
盈盈秋水。
恣雅态、欲语先娇媚。
每相逢、月夕花朝，自有怜才深意。
绸缪凤枕鸳被。
深深处、琼枝玉树相倚。
困极欢馀，芙蓉帐暖，别是恼人情味。
风流事、难逢双美。
况已断、香云为盟誓。
且相将、共乐平生，未肯轻分连理。
----------------------------number 1594----------------------------
雪梅香（景萧索）
宋朝
柳永
【雪梅香】
景萧索，危楼独立面晴空。
动悲秋情绪，当时宋玉应同。
渔市孤烟袅寒碧，水村残叶舞愁红。
楚天阔，浪浸斜阳，千里溶溶。
临风想佳丽，别后愁颜，镇敛眉峰。
可惜当年，顿乖雨迹云踪。
雅态妍姿正欢洽，
落花流水忽西东。
无憀恨，相思意，尽分付征鸿。
----------------------------number 1595----------------------------
夜半乐（冻云黯淡天气）
宋朝
柳永
【夜半乐】
冻云黯淡天气，扁舟一叶，乘兴离江渚。
渡万壑千岩，越溪深处。
怒涛渐息，樵风乍起，
更闻商旅相呼，片帆高举。
泛画鹢、翩翩过南浦。
望中酒旆闪闪，一簇烟村，数行霜树。
残日下、渔人鸣榔归去。
败荷零落，衰柳掩映，
岸边两两三三、浣纱游女。
避行客、含羞笑相语。
到此因念，绣阁轻抛，浪萍难驻。
叹后约、丁宁竟何据！
惨离怀、空恨岁晚归期阻。
凝泪眼、杳杳神京路。
断鸿声远长天暮。
----------------------------number 1596----------------------------
引驾行（红尘紫陌）
宋朝
柳永
【引驾行】
红尘紫陌，斜阳暮草，长安道，是离人。
断魂处，迢迢匹马西征。
新晴。韶光明媚，轻烟淡薄和气暖，望花村。
路隐映，摇鞭时过长亭。
愁生。伤凤城仙子，别来千里重行行。
又记得、临歧泪眼，湿莲脸盈盈。
消凝。花朝月夕，最苦冷落银屏。
想媚容、耿耿无眠，屈指已算回程。
相萦。空万般思忆，争如归去睹倾城。
向绣帏、深处并枕，说如此牵情。
----------------------------number 1597----------------------------
雨霖铃（寒蝉凄切）
宋朝
柳永
【雨霖铃】
寒蝉凄切，
对长亭晚，
骤雨初歇。
都门帐饮无绪，
留恋处，
兰舟催发。
执手相看泪眼，
竟无语凝噎。
念去去千里烟波，
暮霭沉沉楚天阔。
多情自古伤离别，
更那堪冷落清秋节。
今宵酒醒何处，
杨柳岸、
晓风残月。
此去经年，
应是良辰好景虚设。
便纵有千种风情，
更与何人说。
----------------------------number 1598----------------------------
玉蝴蝶（望处雨收云断）
宋朝
柳永
【玉蝴蝶】
望处雨收云断，凭阑悄悄，目送秋光。
晚景萧疏，堪动宋玉悲凉。
水风轻、蘋花渐老，月露冷、梧叶飘黄。
遣情伤。故人何在，烟水茫茫。
难忘。文期酒会，几孤风月，屡变星霜。
海阔山遥，未知何处是潇湘！
念双燕、难凭远信，指暮天、空识归航。
黯相望。断鸿声里，立尽斜阳。
----------------------------number 1599----------------------------
玉楼春（凤楼郁郁呈嘉瑞）
宋朝
柳永
【玉楼春】
凤楼郁郁呈嘉瑞，
降圣覃恩延四裔。
醮台清夜洞天严，
公宴凌晨箫鼓沸。
保生酒劝椒香腻，
延寿带垂金缕细。
几行鹓鹭望尧云，
齐共南山呼万岁。
----------------------------number 1600----------------------------
玉楼春（皇都今夕知何夕）
宋朝
柳永
【玉楼春】
皇都今夕知何夕，
特地风光盈绮陌。
金丝玉管咽春空，
蜡炬兰灯烧晓色。
凤楼十二神仙宅，
珠履三千鹓鹭客。
金吾不禁六街游，
狂杀云踪并雨迹。
----------------------------number 1601----------------------------
玉楼春（阆风歧路连银阙）
宋朝
柳永
【玉楼春】
阆风歧路连银阙，
曾许金桃容易窃。
乌龙未睡定惊猜，
鹦鹉能言防漏泄。
匆匆纵得邻香雪，
窗隔残烟帘映月。
别来也拟不思量，
争奈余香犹未歇。
----------------------------number 1602----------------------------
玉楼春（星闱上笏金章贵）
宋朝
柳永
【玉楼春】
星闱上笏金章贵，
重委外台疏近侍。
百常天阁旧通班，
九岁国储新上计。
太仓日富中邦最，
宣室夜思前席对。
归心怡悦酒肠宽，
不泛千锺应不醉。
----------------------------number 1603----------------------------
玉楼春（昭华夜醮连清曙）
宋朝
柳永
【玉楼春】
昭华夜醮连清曙，
金殿霓旌笼瑞雾。
九枝擎烛灿繁星，
百和焚春抽翠缕。
香罗荐地延真驭，
万乘凝旒听秘语。
卜年无用考灵龟，
从此乾坤齐历数。
----------------------------number 1604----------------------------
玉女摇仙佩（飞琼伴侣）
宋朝
柳永
【玉女摇仙佩】
佳人
飞琼伴侣，偶别珠宫，未返神仙行缀。
取次梳妆，寻常言语，有得几多姝丽。
拟把名花比。
恐旁人笑我，谈何容易。
细思算，奇葩艳卉，惟是深红浅白而已。
争如这多情，占得人间，千娇百媚。
须信画堂绣阁，皓月清风，忍把光阴轻弃。
自古及今，佳人才子，少得当年双美。
且恁相偎倚。
未消得，怜我多才多艺。
愿奶奶、兰人蕙性，枕前言下，表余深意。
为盟誓。
今生断不孤鸳被。
----------------------------number 1605----------------------------
早梅芳（海霞红）
宋朝
柳永
【早梅芳】
海霞红，山烟翠。故都风景繁华地。
谯门画戟，下临万井，金碧楼台相倚。
芰荷浦溆，杨柳汀洲，映虹桥倒影，
兰舟飞棹，游人聚散，一片湖光里。
汉元侯，自从破虏征蛮，峻陟枢庭贵。
筹帷厌久，盛年昼锦，归来吾乡我里。
铃斋少讼，宴馆多欢，未周星，
便恐皇家，图任勋贤，又作登庸计。
----------------------------number 1606----------------------------
征部乐（雅欢幽会）
宋朝
柳永
【征部乐】
雅欢幽会，良辰可惜虚抛掷。
每追念、狂踪旧迹。
长只恁、愁闷朝夕。
凭谁去、花衢觅。
细说此中端的。
道向我、转觉厌厌，役梦劳魂苦相忆。
须知最有，风前月下，心事始终难得。
但愿我、虫虫心下，把人看待，长以初相识。
况渐逢春色。便是有、举场消息。
待这回、好好怜伊，更不轻离拆。
----------------------------number 1607----------------------------
昼夜乐（洞房记得初相遇）
宋朝
柳永
【昼夜乐】
洞房记得初相遇。
便只合、长相聚。
何期小会幽欢，
变作离情别绪。
况值阑珊春色暮。
对满目、乱花狂絮。
直恐好风光，
尽随伊归去。
一场寂寞凭谁诉。
算前言，总轻负。
早知恁地难拚，
悔不当时留住。
其奈风流端正外，
更别有、系人心处。
一日不思量，
也攒眉千度。
----------------------------number 1608----------------------------
竹马子（登孤垒荒凉）
宋朝
柳永
【竹马子】
登孤垒荒凉，危亭旷望，静临烟渚。
对雌霓挂雨，雄风拂槛，微收烦暑。
渐觉一叶惊秋，残蝉噪晚，素商时序。
览景想前欢，指神京、非雾非烟深处。
向此成追感，新愁易积，故人难聚。
凭高尽日凝伫，赢得消魂无语。
极目霁霭霏，暝鸦零乱，萧索江城暮。
南楼画角，又送残阳去。
----------------------------number 1609----------------------------
驻马听（凤枕鸾帷）
宋朝
柳永
【驻马听】
凤枕鸾帷。二三载，如鱼似水相知。
良天好景，深怜多爱，无非尽意依随。
奈何伊。恣性灵、忒煞些儿。
无事孜煎，万回千度，怎忍分离。
而今渐行渐远，渐觉虽悔难追。
漫寄消寄息，终久奚为。
也拟重论缱绻，争奈翻覆思维。
纵再会，只恐恩情，难似当时。
----------------------------number 1610----------------------------
东溪（行到东溪看水时）
宋朝
梅尧臣
行到东溪看水时，坐临孤屿发船迟。
野凫眠岸有闲意，老树着花无丑枝。
短短蒲耳齐似剪，平平沙石净于筛。
情虽不厌住不得，薄暮归来车马疲。
----------------------------number 1611----------------------------
鲁山山行（适与野情惬）
宋朝
梅尧臣
适与野情惬，千山高复低。
好峰随处改，幽径独行迷。
霜落熊升树，林空鹿饮溪。
人家在何许，云外一声鸡。
----------------------------number 1612----------------------------
汝坟贫女（汝坟贫家女）
宋朝
梅尧臣
【汝坟贫女】
汝坟贫家女，行哭音凄怆。
自言有老父，孤独无丁壮。
郡吏来何暴，官家不敢抗。
督遣勿稽留，龙种去携杖。
勤勤嘱四邻，幸愿相依傍。
适闻闾里归，问讯疑犹强。
果然寒雨中，僵死壤河上。
弱质无以托，横尸无以葬。
生女不如男，虽存何所当。
拊膺呼苍天，生死将奈向。
----------------------------number 1613----------------------------
苏幕遮（露堤平，烟墅杳）
宋朝
梅尧臣
【苏幕遮】
露堤平，烟墅杳。
乱碧萋萋，
雨后江天晓。
独有庾郎年最少。
窣地春袍，
嫩色宜相照。
接长亭，迷远道。
堪怨王孙，
不记归期早。
落尽梨花春又了。
满地残阳，
翠色和烟老。
----------------------------number 1614----------------------------
陶者（陶尽门前土）
宋朝
梅尧臣
陶尽门前土，屋上无片瓦。
十指不沾泥，鳞鳞居大厦。
----------------------------number 1615----------------------------
八六子（倚危亭，恨如芳草）
宋朝
秦观
【八六子】
倚危亭，恨如芳草，
萋萋刬尽还生。
念柳外青骢别后，
水边红袂分时，
怆然暗惊。
无端天与娉婷，
夜月一帘幽梦，
春风十里柔情。
怎奈向、欢娱渐随流水，
素弦声断，翠绡香减，
那堪片片飞花弄晚，
蒙蒙残雨笼晴。
正销凝，黄鹂又啼数声。
----------------------------number 1616----------------------------
长相思（铁瓮城高）
宋朝
秦观
【长相思】
铁瓮城高，蒜山渡阔，干云十二层楼。
开尊待月，掩箔披风，依然灯火扬州。
绮陌南头，记歌名宛转，乡号温柔。
曲槛俯清流，想花阴、谁系兰舟。
念凄绝秦弦，感深荆赋，相望几许凝愁。
勤勤裁尺素，奈双鱼、难渡瓜洲。
晓鉴堪羞，潘鬓点、吴霜渐稠。
幸于飞、鸳鸯未老，不应同是悲秋。
----------------------------number 1617----------------------------
春日（一夕轻雷落万丝）
宋朝
秦观
【春日】
一夕轻雷落万丝，
霁光浮瓦碧参差。
有情芍药含春泪，
无力蔷薇卧晓枝。
----------------------------number 1618----------------------------
一落索（杨花终日飞舞）
宋朝
秦观
【一落索】
杨花终日飞舞，奈久长难驻。
海潮虽是暂时来，却有个、堪凭处。
紫府碧云为路，好相将归去。
肯如薄倖五更风，不解与、花为主。
----------------------------number 1619----------------------------
虞美人（高城望断尘如雾）
宋朝
秦观
【虞美人】
高城望断尘如雾，不见联骖处。
夕阳村外小湾头，只有柳花无数、送归舟。
琼枝玉树频相见，只恨离人远。
欲将幽恨寄青楼，争奈无情江水、不西流。
----------------------------number 1620----------------------------
醉桃源（碧天如水月如眉）
宋朝
秦观
【醉桃源】
碧天如水月如眉，
城头银漏迟。
绿波风动画船移，
娇羞初见时。
银烛暗，翠帘垂，
芳心两自知。
楚台魂断晓云飞，
幽欢难再期。
----------------------------number 1621----------------------------
八声甘州（故都迷岸草）
宋朝
叶梦得
【八声甘州】
寿阳楼八公山作
故都迷岸草，
望长淮、
依然绕孤城。
想乌衣年少
芝兰秀发，
戈戟云横。
坐看骄兵南渡，
沸浪骇奔鲸。
转盼东流水，
一顾功成。
千载八公山下，
尚断崖草木，
遥拥峥嵘。
漫云涛吞吐，
处问豪英。
信劳生、空成今古，
笑我来、
何事怆遗情。
东山老，可堪岁晚，
独听桓筝。
----------------------------number 1622----------------------------
点绛唇（缥缈危亭）
宋朝
叶梦得
【点绛唇】
绍兴乙卯登绝顶小亭
缥缈危亭，
笑谈独在千峰上。
与谁同赏，
万里横烟浪。
老去情怀，
犹作天涯想。
空惆怅。
少年豪放，
莫学衰翁样。
----------------------------number 1623----------------------------
贺新郎（睡起流莺语）
宋朝
叶梦得
【贺新郎】
睡起流莺语，
掩苍苔、房栊向晚，
乱红无数。
吹尽残花无人见，
惟有垂杨自舞。
渐暖霭、初回轻暑。
宝扇重寻明月影，
暗尘侵、上有乘鸾女。
惊旧恨，遽如许。
江南梦断横江渚。
浪粘天、葡萄涨绿，
半空烟雨。
无限楼前沧波意，
谁采苹花寄与。
但怅望、兰舟容与。
万里云帆何时到，
送孤鸿、目断千山阻。
谁为我，唱金缕。
----------------------------number 1624----------------------------
临江仙（不见跳鱼翻曲港）
宋朝
叶梦得
【临江仙】
与客湖上饮归
不见跳鱼翻曲港，
湖边特地经过。
萧萧疏雨乱风荷。
微云吹散，
凉月堕平波。
白酒一杯还径醉，
归来散发婆娑。
无人能唱采莲歌。
小轩倚枕，
檐影挂星河。
----------------------------number 1625----------------------------
念奴娇（云峰横起）
宋朝
叶梦得
【念奴娇】
云峰横起，
障吴关三面，
真成尤物。
倒卷回潮，
目尽处、
秋水粘天无壁。
绿鬓人归，
如今虽在，
空有千茎雪。
追寻如梦，
漫馀诗句犹杰。
闻道尊酒登临，
孙郎终古恨，
长歌时发。
万里云屯，
瓜步晚、
落日旌旗明灭。
鼓吹风高，
画船遥想，
一笑吞穷鬓。
当时曾照，
更谁重问山月。
----------------------------number 1626----------------------------
水调歌头（秋色渐将晚）
宋朝
叶梦得
【水调歌头】
秋色渐将晚，
霜信报黄花。
小窗低户深映，
微路绕鬂斜。
为问山翁何事，
坐看流年轻度，
拚却鬓双华。
徙倚望沧海，
天净水明霞。
念平昔，空飘荡，
遍天涯。
归来三径重扫，
松竹本吾家。
却恨悲风时起，
冉冉云间新雁，
边马怨胡笳。
谁似东山老，
谈笑静胡沙
----------------------------number 1627----------------------------
水调歌头（霜降碧天静）
宋朝
叶梦得
【水调歌头】
九月望日，与客习射西园，余病不能射
霜降碧天静，
秋事促西风。
寒声隐地初听，
中夜入梧桐。
起瞰高城回望，
寥落关河千里，
一醉与君同。
叠鼓闹清晓，
飞骑引雕弓。
岁将晚，客争笑，
问衰翁：
平生豪气安在？
走马为谁雄？
何似当筵虎士，
挥手弦声响处，
双雁落遥空。
老矣真堪愧，
回首望云中。
----------------------------number 1628----------------------------
虞美人（落花已作风前舞）
宋朝
叶梦得
【虞美人】
落花已作风前舞，
又送黄昏雨。
晓来庭院半残红，
惟有游丝千丈罥晴空。
殷勤花下同携手，
更尽怀中酒。
美人不用敛蛾眉，
我亦多情无奈酒阑时。
----------------------------number 1629----------------------------
贺圣朝（满斟绿醑留君住）
宋朝
叶清臣
【贺圣朝】
满斟绿醑留君住，莫匆匆归去。
三分春色二分愁，更一分风雨。
花开花谢，都来几许？且高歌休诉。
不知来岁牡丹时，再相逢何处？
----------------------------number 1630----------------------------
咏柳（乱条犹未变初黄）
宋朝
曾巩
【咏柳】
乱条犹未变初黄，
倚得东风势便狂。
解把飞花蒙日月，
不知天地有清霜。
----------------------------number 1631----------------------------
天仙子（水调数声持酒听）
宋朝
张先
【天仙子】
时为嘉禾小倅以病眠不赴府会
水调数声持酒听，
午醉醒来愁未醒。
送春春去几时回？
临晚镜，伤流景，
往事后期空记省。
沙上并禽池上暝，
云破月来花弄影。
重重帘幕密遮灯，
风不定，人初静，
明日落红应满径。
----------------------------number 1632----------------------------
君不来（远路东西欲问谁）
唐朝
方干
【君不来】
远路东西欲问谁，
寒来无处寄寒衣。
去时初种庭前树，
树已胜巢人未归。
----------------------------number 1633----------------------------
旅次洋州寓居郝氏林亭
举目纵然非我有
唐朝
方干
【旅次洋州寓居郝氏林亭】
举目纵然非我有，思量似在故山时。
鹤盘远势投孤屿，蝉曳残声过别枝。
凉月照窗攲枕倦，澄泉绕石泛觞迟。
青云未得平行去，梦到江南身旅羁。
----------------------------number 1634----------------------------
思江南（昨日草枯今日青）
唐朝
方干
【思江南】
昨日草枯今日青，
羁人又动故乡情。
夜来有梦登归路，
不到桐庐已及明。
----------------------------number 1635----------------------------
题报恩寺上方
来来先上上方看
唐朝
方干
【题报恩寺上方】
来来先上上方看，眼界无穷世界宽。
岩溜喷空晴似雨，林萝碍日夏多寒。
众山迢递皆相叠，一路高低不记盘。
清峭关心惜归去，他时梦到亦难判。
----------------------------number 1636----------------------------
题君山
曾于方外见麻姑
唐朝
方干
【题君山】
曾于方外见麻姑，闻说君山自古无。
元是昆仑山顶石，海风吹落洞庭湖。
----------------------------number 1637----------------------------
更漏子（烛消红，窗送白）
宋朝
赵长卿
【更漏子】
烛消红，窗送白，
冷落一衾寒色。
鸦唤起，马行，
月来衣上明。
酒香唇，妆印臂，
忆共人人
睡。
魂蝶乱，梦鸾孤，
知他睡也无？
----------------------------number 1638----------------------------
临江仙（过尽征鸿来尽燕）
宋朝
赵长卿
【临江仙】
暮春
过尽征鸿来尽燕，
故园消息茫然。
一春憔悴有谁怜？
怀家寒夜，
中酒落花夭。
见说江头春浪渺，
殷勤欲送归船。
别来此处最萦牵。
短篷南浦雨，
疏柳断桥烟。
----------------------------number 1639----------------------------
阮郎归（年年为客遍天涯）
宋朝
赵长卿
【阮郎归】
客中见梅
年年为客遍天涯。
梦迟归路赊。
无端星月浸窗纱。
一枝寒影斜。
肠未断，鬓先华。
新来瘦转加。
角声吹彻《小梅花》。
夜长人忆家。
----------------------------number 1640----------------------------
瑞鹤仙（无言屈指也）
宋朝
赵长卿
【瑞鹤仙】
归宁都，因成，寄暖香诸院。
无言屈指也。
算年年底事，
长为旅也。
凄惶受尽也。
把良辰美景，
总成虚也。
自嗟叹也。
这情怀、如何诉也。
谩愁明怕暗，
单栖独宿，
怎生禁也。
闲也。
有时昨镜，
渐觉形容，
日销减也。
光阴换也。
空辜负、少年也。
念仙源深处，
暖香小院，
赢得群花怨也。
是亏他，
见了多教骂几句也。
----------------------------number 1641----------------------------
探春令（笙歌间错华筵启）
宋朝
赵长卿
【探春令】
笙歌间错华筵启。
喜新春新岁。
菜传纤手，
青丝轻细。
和气入、东风里。
幡儿胜儿都姑媂。
戴得更忔戏。
愿新春以后，
吉吉利利，
百事都如意。
----------------------------number 1642----------------------------
临江仙（记得武陵相见日）
宋朝
周紫芝
【临江仙】
送光州曾使君
记得武陵相见日，
六年往事堪惊。
回头双鬓已星星。
谁知江上酒，
还与故人倾。
铁马红旗寒日暮，
使君犹寄边城。
只愁飞诏下青冥。
不应霜塞晚，
横槊看诗成。
----------------------------number 1643----------------------------
生查子（春寒入翠帷）
宋朝
周紫芝
【生查子】
春寒入翠帷，
月淡云来去。
院落半晴天，
风撼梨花树。
人醉掩金铺，
闲倚秋千柱。
满眼是相思，
无说相思处。
----------------------------number 1644----------------------------
踏莎行（情似游丝）
宋朝
周紫芝
【踏莎行】
情似游丝，人如飞絮。
泪珠阁定空相觑。
一溪烟柳万丝垂，
无因系得兰舟住。
雁过斜阳，草迷烟渚。
如今已是愁无数。
明朝且做莫思量，
如何过得今宵去？
----------------------------number 1645----------------------------
鹧鸪天（一点残红欲尽时）
宋朝
周紫芝
【鹧鸪天】
一点残红欲尽时，
乍凉秋气满屏帷。
梧桐叶上三更雨，
叶叶声声是别离。
调宝瑟，拨金猊。
那时同唱鹧鸪词。
如今风雨西楼夜，
不听清歌也泪垂。
----------------------------number 1646----------------------------
醉落魄（江天云薄）
宋朝
周紫芝
【醉落魄】
江天云薄，
江头雪似杨花落。
寒灯不管人离索。
照得人来，
真个睡不著。
归期已负梅花约，
又还春动空飘泊。
晓寒谁看伊梳掠。
雪满西楼，
人在阑干角。
----------------------------number 1647----------------------------
卜算子（片片蝶衣轻）
宋朝
刘克庄
【卜算子】
片片蝶衣轻，
点点猩红小。
道是天公不惜花，
百种千般巧。
朝见树头繁，
暮见枝头少。
道是天公果惜花，
雨洗风吹了。
----------------------------number 1648----------------------------
长相思（寒相催，暖相催）
宋朝
刘克庄
【长相思】
惜梅
寒相催，暖相催，
催了开时催谢时。
丁宁花放迟。
角声吹，笛声吹，
吹了南枝吹北枝。
明朝成雪飞。
----------------------------number 1649----------------------------
风入松（归鞍尚欲小徘徊）
宋朝
刘克庄
【风入松】
归鞍尚欲小徘徊。
逆境难排。
人言酒是消忧物，
奈病余孤负金罍。
萧瑟
衣时候，
凄凉鼓缶情怀。
远林摇落晚风哀，
野店犹开。
多情惟是灯前影，
伴此翁同去同来。
逆旅主人相问，
今回老似前回。
----------------------------number 1650----------------------------
八声甘州（故将军饮罢夜归来）
宋朝
辛弃疾
【八声甘州】
夜读《李广传》，不能寐。因念晁楚老、杨民瞻约同居山间，戏用李广事，赋以寄之。
故将军饮罢夜归来，
长亭解雕鞍。
恨灞陵醉尉，
匆匆未识，
桃李无言。
射虎山横一骑，
裂石响惊弦。
落魄封侯事，
岁晚田园。
谁向桑麻杜曲，
要短衣匹马，
移住南山？
看风流慷慨，
谈笑过残年。
汉开边、功名万里，
甚当时、健者也曾闲？
纱窗外、斜风细雨，
一阵轻寒。
----------------------------number 1651----------------------------
卜算子（千古李将军）
宋朝
辛弃疾
【卜算子】
漫兴
千古李将军，
夺得胡儿马。
李蔡为人在下中，
却是封侯者。
芸草去陈根，
笕竹添新瓦。
万一朝家举力田，
舍我其谁也？
----------------------------number 1652----------------------------
卜算子（修竹翠罗寒）
宋朝
辛弃疾
【卜算子】
修竹翠罗寒，迟日江山暮。
幽径无人独自芳，此恨知无数。
只共梅花语，懒逐游丝去。
著意寻春不肯香，香在无寻处。
----------------------------number 1653----------------------------
采桑子（此生自断天休问）
宋朝
辛弃疾
【采桑子】
此生自断天休问，独倚危楼。
独倚危楼，不信人间别有愁。
君来正是眠时节，君且归休。
君且归休，说与西风一任秋。
----------------------------number 1654----------------------------
采桑子（烟迷露麦荒池柳）
宋朝
辛弃疾
【采桑子】
书博山道中壁
烟迷露麦荒池柳，洗雨烘晴。
洗雨烘晴，一样春风几样青。
提壶脱裤催归去，万恨千情。
万恨千情，各自无聊各自鸣。
----------------------------number 1655----------------------------
丑奴儿（少年不识愁滋味）
宋朝
辛弃疾
【丑奴儿】
书博山道中壁
少年不识愁滋味，
爱上层楼。
爱上层楼，
为赋新词强说愁。
而今识尽愁滋味，
欲说还休。
欲说还休，
却道天凉好个秋。
----------------------------number 1656----------------------------
丑奴儿近（千峰云起）
宋朝
辛弃疾
【丑奴儿近】
博山道中效李易安体
千峰云起，
骤雨一霎儿价。
更远树斜阳，
风景怎生图画？
青旗卖酒，
山那畔别有人家。
只消山水光中，
无事过这一夏。
午醉醒时，松窗竹户，
万千潇洒。
野鸟飞来，
又是一般闲暇。
却怪白鸥，
觑着人欲下未下。
旧盟都在，
新来莫是，
别有说话？
----------------------------number 1657----------------------------
蝶恋花（送祐之弟）
宋朝
辛弃疾
【蝶恋花】
送祐之弟
衰草残阳三万顷。
不算飘零，天外孤鸿影。
几许凄凉须痛饮，
行人自向江头醒。
会少离多看两鬓。
万缕千丝，何况新来病。
不是离愁难整顿，
被他引惹其他恨！
----------------------------number 1658----------------------------
东坡引（花梢红未足）
宋朝
辛弃疾
【东坡引】
花梢红未足，条破惊新绿。
重帘下遍阑干曲。
有人春睡熟，有人春睡熟。
鸣禽破梦，云偏目蹙，起来香鳃褪红玉。
花时爱与愁相续。
罗裙过半幅，罗裙过半幅。
----------------------------number 1659----------------------------
感皇恩（案上数编书）
宋朝
辛弃疾
【感皇恩】
读《庄子》，闻朱晦庵即世
案上数编书，
非庄即老。
会说忘言始知道；
万言千句，
不自能忘堪笑。
今朝梅雨霁，
青天好。
一壑一丘，
轻衫短帽。
白发多时故人少。
子云何在，
应有玄经遗草。
江河流日夜，何时了。
----------------------------number 1660----------------------------
摸鱼儿（更能消几番风雨）
宋朝
辛弃疾
【摸鱼儿】
淳熙己亥，自湖北漕移湖南，同官王正之置酒小山亭，为赋。
更能消、几番风雨？
匆匆春又归去。
惜春长怕花开早，
何况落红无数。
春且住。
见说道、天涯芳草无归路。
怨春不语。
算只有殷勤，画檐蛛网，
尽日惹飞絮。
长门事，准拟佳期又误。
蛾眉曾有人妒。
千金纵买相如赋，
脉脉此情谁诉？
君莫舞，
君不见、玉环飞燕皆尘土！
闲愁最苦。
休去倚危栏，
斜阳正在、烟柳断肠处。
----------------------------number 1661----------------------------
水龙吟（楚天千里清秋）
宋朝
辛弃疾
【水龙吟】
登建康赏心亭
楚天千里清秋，
水随天去秋无际。
遥岑远目，
献愁供恨，
玉簪螺髻。
落日楼头，
断鸿声里，
江南游子。
把吴钩看了，
栏干拍遍，
无人会、登临意。
休说鲈鱼堪脍，
尽西风、季鹰归未？
求田问舍，
怕应羞见，
刘郎才气。
可惜流年，
忧愁风雨，
树犹如此！
倩何人唤取，
红巾翠袖，
揾英雄泪！
----------------------------number 1662----------------------------
太常引（一轮秋影转金波）
宋朝
辛弃疾
【太常引】
建康中秋夜，为吕叔潜赋
一轮秋影转金波。
飞镜又重磨。
把酒问姮娥：
被白发欺人奈何？
乘风好去，
长空万里，
直下看山河。
斫去桂婆娑，
人道是清光更多。
----------------------------number 1663----------------------------
西江月（万事云烟忽过）
宋朝
辛弃疾
【西江月】
示儿曹以家事付之
万事云烟忽过，百年蒲柳先衰。
而今何事最相宜？宜醉宜游宜睡。
早趁催科了纳，更量出入收支。
乃翁依旧管些儿，管竹管山管水。
----------------------------number 1664----------------------------
西江月（明月别枝惊鹊）
宋朝
辛弃疾
【西江月】
夜行黄沙道中
明月别枝惊鹊，
清风半夜鸣蝉。
稻花香里说丰年，
听取蛙声一片。
七八个星天外，
两三点雨山前。
旧时茅店社林边，
路转溪桥忽见。
----------------------------number 1665----------------------------
鹧鸪天（晚日寒鸦一片愁）
宋朝
辛弃疾
【鹧鸪天】
代人赋
晚日寒鸦一片愁，
柳塘新绿却温柔。
若教眼底无离恨，
不信人间有白头。
肠已断，泪难收。
相思重上小红楼。
情知已被山遮断，
频倚阑干不自由。
----------------------------number 1666----------------------------
鹧鸪天（一片归心拟乱云）
宋朝
辛弃疾
【鹧鸪天】
一片归心拟乱云，春来谙尽恶黄昏。
不堪向晚檐前雨，又待今宵滴梦魂。
炉烬冷，鼎香氛，酒寒谁遣为重温？
何人柳外横斜笛？客耳那堪不忍闻！
----------------------------number 1667----------------------------
梅岭三章（断头今日意如何）
近代
陈毅
【梅岭三章】
一九三六年冬，梅山被围。余伤病伏丛莽间二十余日，虑不得脱，得诗三首留衣底。旋围解。
断头今日意如何？
创业艰难百战多。
此去泉台招旧部，
旌旗十万斩阎罗。
南国烽烟正十年，
此头须向国门悬。
后死诸君多努力，
捷报飞来当纸钱。
投生革命即为家，
血雨腥风应有涯。
取义成仁今日事，
人间遍种自由花。
----------------------------number 1668----------------------------
纸船——寄母亲
近代
冰心
【纸船──寄母亲】
我从不肯妄弃了一张纸，
总是留着──留着，
叠成一只一只很小的船儿，
从舟上抛下在海里。
有的被天风吹卷到舟中的窗里，
有的被海浪打湿，沾在船头上。
我仍是不灰心的每天叠着，
总希望有一只能流到我要它到的地方去。
母亲，倘若你梦中看见一只很小的船儿，
不要惊讶它无端入梦。
这是你至爱的女儿含着泪叠的，
万水千山，求它载着她的爱和悲哀归去。
----------------------------number 1669----------------------------
七月不远（七月不远）
近代
海子
【七月不远】
七月不远
性别的诞生不远
爱情不远──马鼻子下
湖泊含盐
因此青海湖不远
湖畔一捆捆蜂箱
使我显得凄凄迷人
青草开满鲜花。
青海湖上
我的孤独如天堂的马匹
因此
天堂的马匹不远
我就是那个情种
诗中吟唱的野花
天堂的马肚子里唯一含毒的野花
青海湖
请熄灭我的爱情
野花青梗不远
医箱内古老姓氏不远
其他的浪子
治好了疾病
已回原籍
我这就想去见你们
因此爬山涉水死亡不远
骨骼挂遍我身体
如同蓝色水上的树枝
啊
青海湖
暮色苍茫的水面
一切如在眼前
只有五月生命的鸟群早已飞去
只有饮我宝石的头一只鸟早已飞去
只剩下青海湖
这宝石的尸体，
暮色苍茫的水面
----------------------------number 1670----------------------------
黄金草原（草原上的羊群）
近代
海子
【黄金草原】
草原上的羊群
在水泊上照亮了自己
像自己温柔的灯
睡在男人怀抱中
而牧羊人来自黄金草原
头颅像一颗树根
把羊抱进谷仓里
然后面对黄金和酒杯
称呼你为女人
女人，我知心的朋友
风吹来风吹去
你如星的名字
或者羊肉的腥
你在山崖下睡眠
七只绵羊七颗星辰
你含在我口中似雪未化
你是天空上的羊群
----------------------------number 1671----------------------------
面朝大海
春暖花开（从明天起）
近代
海子
【面朝大海，春暖花开】
从明天起，做一个幸福的人
喂马，劈柴，周游世界
从明天起，关心粮食和蔬菜
我有一所房子，面朝大海，春暖花开
从明天起，和每一个亲人通信
告诉他们我的幸福
那幸福的闪电告诉我的
我将告诉每一个人
给每一条河每一座山取一个温暖的名字
陌生人，我也为你祝福
愿你有一个灿烂的前程
愿你有情人终成眷属
愿你在尘世获得幸福
我只愿面朝大海，春暖花开
----------------------------number 1672----------------------------
发如雪
当代
方文山
狼牙月
伊人憔悴
我举杯
饮尽了风雪
是谁打翻前世柜
惹尘埃是非
缘字诀
几番轮回
你锁眉
哭红颜唤不回
纵然青史已经成灰
我爱不灭
繁华如三千东流水
我只取一瓢爱了解
只恋你化身的蝶
你发如雪
凄美了离别
我焚香感动了谁
邀明月
让回忆皎洁
爱在月光下完美
你发如雪
纷飞了眼泪
我等待苍老了谁
红尘醉
微醺的岁月
我用无悔
刻永世爱你的碑
啦儿啦
啦儿啦
啦儿啦儿啊
啦儿啦
啦儿啦
啦儿啦儿啊
铜镜映无邪
扎马尾
你若撒野
今生我把酒奉陪
----------------------------number 1673----------------------------
珊瑚海
当代
方文山
海平面远方开始阴霾
悲伤要怎麼平静纯白
我的脸上
始终挟带
一抹浅浅的无奈
你用唇语说你要离开〈情不在〉那难过无声慢了下来
汹涌潮水
你听明白
不浪而是泪海
转身离开
分手说不出来（你有话说不出来〉
海鸟跟鱼相爱
只是一场意外
我们的爱
差异一直存在（给的爱〉回不来
风中尘埃
（等待〉竟累积成伤害
转身离开
分手说不出来
蔚蓝的珊瑚海
错过瞬间苍白
当初彼此
不够成熟坦白（你我都〉不够成熟坦白
不应该
情不再
笑容勉强不来（你的〉笑容勉强不来
深埋珊瑚海
毁坏的沙雕如何重来
有裂痕的爱怎麼重盖
只是一切
结束太快
你说你无法释怀
贝壳里隐藏什麼期待（等花儿开）我们也已经无心再猜
面向海风
咸咸的爱
尝不出还有未来
----------------------------number 1674----------------------------
一路向北
当代
方文山
后视镜裏的世界
越来越远的道别
你转身向北
侧脸还是很美
我用眼光去追
竟听见你的泪
在车窗外面徘徊
是我错失的机会
你站的方位
跟我中间隔著泪
街景一直在后退
你的崩溃在窗外零碎
我一路向北
离开有你的季节
你说你好累
已无法再爱上谁
风在山路吹
过往的画面全都是我不对
细数惭愧
我伤你几回
我一路向北离开有你的季节
方向盘周围
回转著我的后悔
我加速超越却甩不掉紧紧跟随的伤悲
细数惭愧
我伤你几回
停止狼狈
就让错纯粹
----------------------------number 1675----------------------------
牡丹江
当代
方文山
作词
方文山
作曲
杨瑞代
盖瑞
弯成一弯的桥梁
倒映在这湖面上
你从那头瞧这看
月光下一轮美满
青石板的老街上
你我走过的地方
那段斑驳的砖墙
如今到底啥模样
到不了的都叫做远方
回不去的名字叫家乡
谁在门外唱那首牡丹江
我聆听感伤你声音悠扬
风铃摇晃清脆响
江边的小村庄午睡般安祥
谁在门外唱那首牡丹江
我脚步轻响走向你身旁
思念的光透进窗
银白色的温暖洒在儿时的床
牡丹江弯了几个弯
小鱼儿甭上船咱们不稀罕
捞月亮张网补星光
给爷爷下酒喝一碗家乡
牡丹江弯了几个弯
小虾米甭靠岸咱们没空装
捞月亮张网补星光
给姥姥熬汤喝一碗家乡
----------------------------number 1676----------------------------
爱在西元前
当代
方文山
爱在西元前（
’
）
词：方文山
曲：周杰伦
编曲：林迈可
古巴比伦王颁布了汉摩拉比法典
刻在黑色的玄武岩距今已经三千七百多年
你在橱窗前
凝视碑文的字眼
我却在旁静静欣赏你那张我深爱的脸
祭司
神殿
征战
弓箭
是谁的从前
喜欢在人潮中你只属于我的那画面
经过苏美女神身边
我以女神之名许愿
思念像底格里斯河般的漫延
当古文明只剩下难解的语言
传说就成了永垂不朽的诗篇
我给你的爱写在西元前
深埋在美索不达米亚平原
几十个世纪后出土发现
泥板上的字迹依然清晰可见
我给你的爱写在西元前
深埋在美索不达米亚平原
用楔形文字刻下了永远
那已风化千年的誓言
一切又重演
我感到很疲倦离家乡还是很远
害怕再也不能回到你身边
爱在西元前
爱在西元前
----------------------------number 1677----------------------------
忍者
当代
方文山
忍者（
’
）
词：方文山
曲：周杰伦
编曲：林迈可
居酒屋里的小神龛
离铺满鹅卵石的玄关
差不多一米宽的信仰
我坐着喝味噌汤
在旁观看
庭园假山
京都的夜晚
有一种
榻榻米
的稻香
叫做禅
那里～神社许愿
闪过一个画面
这里～忍者蒙着脸
在角落吹暗箭
心里～幕府又重现
从前老东京那条山手线
像一出怀旧的默片
呵～～～
呵～～～
嘿～～～
呵～～～
呵～～～
嘿～～～
伊贺流忍者的想法
嘿～
只会用武士刀比划
嘿～
我一个人在家
乖乖的学插花
是
是
是
我知道）
一二三四
樱花落满地
有一种神秘
凝结了空气
一二三四
黑夜里偷袭
去攻击
烟雾当武器
一二三四
忍者的物语
要切断过去
忠心是唯一
一二三四
隐身要彻底
要忘记
什么是自己
----------------------------number 1678----------------------------
上海
当代
方文山
上海
（
’
）
词：方文山
曲：周杰伦
编曲：钟兴民
泛黄的春联还残留在墙上
依稀可见几个字岁岁平安
在我没回去过的老家米缸
爷爷用楷书写一个满
黄金葛爬满了雕花的门窗
夕阳斜斜映在斑驳的砖墙
铺着榉木板的屋内还弥漫
姥姥当年酿的豆瓣酱
我对着黑白照片开始想象
爸和妈当年的模样
说着一口吴侬软语的姑娘缓缓走过外滩
消失的
旧时光
一九四三
在回忆
的路上
时间变好慢
老街坊
小弄堂
是属于那年代白墙黑瓦的淡淡的忧伤
消失的
旧时光
一九四三
回头看
的片段
有一些风霜
老唱盘
旧皮箱
装满了明信片的铁盒里藏着一片玫瑰花瓣
----------------------------number 1679----------------------------
对不起
当代
方文山
对不起（
’
）
词：方文山
曲：周杰伦
编曲：洪敬尧
广场一枚铜币
悲伤的很隐秘
它在许愿池里轻轻叹息
太多的我爱你
让它喘不过气已经
失去意义
戒指在哭泣
静静躺在抽屉
它所拥有的只剩下回忆
相爱还有别离
像无法被安排的雨
随时准备来袭
我怀念起国小的课桌椅
怀念着用铅笔写日记
纪录哪最原始的美丽
纪录第一次遇见的你（
）
如果我遇见你是一场悲剧
我想我这辈子注定一个人演戏
最后再一个人慢慢的回忆
没有了过去
我将往事抽离
如果我遇见你是一场悲剧
我可以让生命就这样毫无意义
或许再最后能听到你一句
轻轻的叹息
后悔着对不起
如果我遇见你是一场悲剧
我轻轻的叹息
后悔着对不起
----------------------------number 1680----------------------------
威廉古堡
当代
方文山
威廉古堡（
’
）
词：方文山
曲：周杰伦
编曲：洪敬尧
藤蔓植物
爬满了伯爵的坟墓
古堡里一片荒芜
长满杂草的泥土
不会骑扫把的胖女巫
用拉丁文念咒语啦啦呜
她养的黑猫笑起来像哭
啦啦啦呜
用水晶球替人占卜
她说下午三点阳光射进教堂的角度
能知道你前世是狼人还是蝙蝠
古堡主人威廉二世满脸的络腮胡
习惯
在吸完血后开始打呼
管家是一只会说法语举止优雅的猪
吸血前会念约翰福音做为弥补
拥有一双蓝色眼睛的凯瑟琳公主
专吃
有
血型的公老鼠
恍恍惚惚
是谁的脚步
银制茶壶
装蟑螂蜘蛛
辛辛苦苦
全家怕日出
白色蜡烛
温暖了空屋
----------------------------number 1681----------------------------
双截棍
当代
方文山
双截棍（
’
）
词：方文山
曲：周杰伦
编曲：钟兴民
岩烧店的烟味弥漫
隔壁是国术馆
店里面的妈妈桑
茶道
有三段
教拳脚武术的老板
练铁沙掌
耍杨家枪
硬底子功夫最擅长
还会金钟罩铁步衫
他们儿子我习惯
从小就耳濡目染
什么刀枪跟棍棒
我都耍的有模有样
什么兵器最喜欢
双截棍柔中带刚
想要去河南嵩山
学少林跟武当
干什么（客）
干什么（客）
呼吸吐纳心自在
干什么（客）
干什么（客）
气沉丹田手心开
干什么（客）
干什么（客）
日行千里系沙袋
飞檐走壁莫奇怪
去去就来
一个马步向前
一记左钩拳
右钩拳
一句惹毛我的人有危险
一再重演
一根我不抽的烟
一放好多年
它一直在身边
干什么（客）
干什么（客）
我打开任督二脉
干什么（客）
干什么（客）
东亚病夫的招牌
干什么（客）
干什么（客）
已被我一脚踢开
快使用双截棍
哼哼哈兮
快使用双截棍
哼哼哈兮
习武之人切记
仁者无敌
是谁在练太极
风生水起
快使用双截棍
哼哼哈兮
快使用双截棍
哼哼哈兮
如果我有轻功
飞檐走壁
为人耿直不屈
一身正气
快使用双截棍
哼
我用手刀防御
哼
漂亮的回旋踢
----------------------------number 1682----------------------------
轨迹
当代
方文山
歌曲：轨迹
歌手：周杰伦
专辑：寻找周杰伦
歌词
搜索
轨迹
下载
轨迹
铃声
打印预览
轨迹
作词
黄俊郎
作曲
周杰伦
编曲
钟与民
怎么隐藏我的悲伤
失去你的地方
你的发香散的匆忙我已经跟不上
闭上眼睛还能看见
你离去的痕迹
在月光下一直找寻那想念的身影
如果说分手是痛苦的起点
那在终点之前我愿意再爱一遍
想要对你说的不敢说的爱
会不会有人可以明白
我会发着呆然后忘记你
接着紧紧闭上眼
想着那一天会有人代替
让我不再想念你
我会发着呆然后微微笑
接着紧紧闭上眼
回想那一年你温柔的脸
在我忘记之前
心里的眼泪
模糊了视线
你会看不见
----------------------------number 1683----------------------------
断了的弦
当代
方文山
歌曲：断了的弦
歌手：周杰伦
专辑：寻找周杰伦
歌词
搜索
断了的弦
下载
断了的弦
铃声
打印预览
断了的弦
作词
方文山
作曲
周杰伦
编曲
钟与民
断了的弦再怎么连
我的感觉你已听不见
你的转变像断掉的弦
再怎么接音都不对
你的改变我能够分辨
我沉默你的话也不多
我们之间少了什么不说
哎哟我笑后
表情终于有点难过握着你的手
问你决定了再走
我突然释怀的笑笑声盘旋半山腰
随风在飘摇啊摇来到你的面前绕
你泪水往下的掉说会记住我的好
我也弯着我嘴角笑
你的美已经给了谁
追了又追我要不回
我了解离开树的叶
属于地上的世界凋谢
断了的弦再弹一遍
我的世界你不在里面
我的指尖已经弹出茧
还是无法留你在我身边
断了的弦再怎么连
我的感觉你已听不见
你的转变像断掉的弦
再怎么接音都不对
你的改变我能够分辨
----------------------------number 1684----------------------------
以父之名
当代
方文山
歌曲：以父之名
歌手：周杰伦
专辑：寻找周杰伦
歌词
搜索
以父之名
下载
以父之名
铃声
打印预览
微凉的晨露沾湿黑礼服石板路有雾父在低诉
无奈的觉悟只能更残酷一切都为了通往圣堂的路
吹不散的雾隐没了意图谁轻柔踱步停住
还来不及哭穿过的子弹就带走温度
我们每个人都有罪犯著不同的罪
我能决定谁对谁又该要沈睡
争论不能解决在永无止境的夜
关掉你的嘴唯一的恩惠
挡在前面的人都有罪后悔也无路可退
以父之名判决那感觉没有适合字汇
就像边笑边掉泪凝视著完全的黑
阻挡悲剧蔓延的悲剧会让我沈醉
低头亲吻我的左手换取被宽恕的承诺
老旧管风琴在角落一直一直一直伴奏
黑色帘幕被风吹动阳光无言的穿透
洒向那群被我驯服后的兽
沈默的喊叫沈默的喊叫孤单开始发酵
不停对著我嘲笑回忆逐渐延烧
曾经纯真的画面残忍的温柔出现脆弱时间到我们一起来祷告
仁慈的父我已坠入看不见罪的国度请原谅我的自负
没人能说没人可说好难承受荣耀的背后刻著一道孤独
闭上双眼我又看见当年那梦的画面天空是蒙蒙的雾
父亲牵著我的双手轻轻走过清晨那安安静静的石板路
仁慈的父我已坠入看不见罪的国度
请原谅我我的自负刻著一道孤独
那斑驳的家徽我擦拭了一夜孤独的光辉我才懂的感觉
烛光不不停的摇晃猫头鹰在窗棂上对著远方眺望
通向大厅的长廊一样说不出的沧桑
没有喧嚣只有宁静围绕我慢慢睡著天刚刚破晓
----------------------------number 1685----------------------------
水调歌头（紫陌风光好）
宋朝
哀长吉
【水调歌头】
紫陌风光好，
绣阁绮罗香。
相将人月圆夜，
早庆贺新郎。
先自少年心意，
为惜殢人娇态，
久俟愿成双。
此夕于飞乐，
共学燕归梁。
索酒子，
迎仙客，
醉红妆。
诉衷情处，
些儿好语意难忘。
但愿千秋岁里，
结取万年欢会，
恩爱应天长。
行喜长春宅，
兰玉满庭芳。
----------------------------number 1686----------------------------
苍梧谣（天！休使圆蟾照客眠。）
宋朝
蔡伸
【苍梧谣】
天！
休使圆蟾照客眠。
人何在？
桂影自婵娟。
----------------------------number 1687----------------------------
好事近（日日惜春残）
宋朝
蔡幼学
【好事近】
日日惜春残，春去更无明日。
拟把醉同春住，又醒来岑寂。
明年不怕不逢春，娇春怕无力。
待向灯前休睡，与留连今夕。
----------------------------number 1688----------------------------
春暮（门外无人问落花）
宋朝
曹豳
【春暮】
门外无人问落花，
绿阴冉冉遍天涯。
林莺啼到无声处，
青草池唐独听蛙。
----------------------------number 1689----------------------------
玲珑四犯（一架幽芳）
宋朝
曹邍
【玲珑四犯】
一架幽芳，
自过了梅花，
独占清绝。
露叶檀心，
香满万条晴雪。
肌素将洗铅华，
似弄玉、乍离瑶阙。
看翠蛟白凤飞舞，
不管暮烟啼鴂。
酒中风格天然别。
记唐宫、赐樽芳冽。
玉蕤唤得馀春住，
犹醉迷飞蝶。
天气乍雨乍晴，
长是伴、牡丹时节。
夜散琼楼宴，
金铺深掩，
一庭香月。
----------------------------number 1690----------------------------
唐多令（雨过水明霞）
宋朝
邓剡
【唐多令】
雨过水明霞，
潮回岸带沙。
叶声寒，飞透窗纱。
堪恨西风吹世换，
更吹我，落天涯。
寂寞古豪华，
乌衣日又斜。
说兴亡，燕入谁家？
惟有南来无数雁，
和明月，宿芦花。
----------------------------number 1691----------------------------
薄媚（自笑平生，英气凌云）
宋朝
董颖
【薄媚】
自笑平生，英气凌云，
凛然万里宣威。
那知此际，熊虎途穷，
来伴麋鹿卑栖！
既甘臣妾，犹不许，
何为计。
争若都燔宝器。
尽诛吾妻子。
径将死战决雄雌。
天意恐怜之。
偶闻太宰，正擅权，
贪赂市恩私。
因将宝玩献诚，
虽脱霜戈，石室囚系。
忧嗟又经时。
恨不如巢燕自由归。
残月朦胧，寒雨萧萧，
有血都成泪。
备尝险厄返邦畿。
冤愤刻肝脾。
----------------------------number 1692----------------------------
酹江月（江山如此）
宋朝
杜旟
【酹江月】
江山如此，
是天开万古，
东南王气。
一自髯孙横短策，
坐使英雄鹊起。
玉树声销，
金莲影散，
多少伤心事！
千年辽鹤，
并疑城郭是非。
当日万驷云屯，
潮生潮落处，
石头孤峙。
人笑褚渊今齿冷，
只有袁公不死。
斜日荒烟，
神州何在？
欲堕新亭泪。
元龙老矣，
世间何限馀子。
----------------------------number 1693----------------------------
初归石湖（晓雾朝暾绀碧烘）
宋朝
范成大
【初归石湖】
晓雾朝暾绀碧烘，横塘西岸越城东。
行人半出稻花上，宿鹭孤明菱叶中。
信脚自能知旧路，惊心时复认邻翁。
当时手种斜桥柳，无限鸣蜩翠扫空。
----------------------------number 1694----------------------------
瑞鹤仙（一年寒尽也）
宋朝
方岳
【瑞鹤仙】
一年寒尽也。
问秦沙、梅放未也。
幽寻者谁也。
有何郎佳约，岁云除也。
南枝暖也。
正同云、商量需也。
喜乐皇，一转洪钧，
依旧春风中也。
香也。
骚情酿就，书味熏成，
这些情也。
玉堂深也。
莫道年华归也。
是循环、三百六旬六日，
生意无穷已也。
但丁宁，留取微酸，
调商鼎也。
----------------------------number 1695----------------------------
喜迁莺（凉生遥渚）
宋朝
冯去非
【喜迁莺】
凉生遥渚。
正绿芰擎霜，黄花招雨。
雁外渔村，蛩边蟹舍，
绛叶满秋来路。
世事不离双鬓，
远梦偏欺孤旅。
送望眼，但凭舷微笔，
书空无语。
慵觑。
清镜里，十载征尘，
长把朱颜污。
借箸青油，挥毫紫塞，
旧事不堪重举。
间阔故山猿鹤，
冷落同盟鸥鹭。
倦游也，便樯云舵月，
浩歌归去。
----------------------------number 1696----------------------------
金人捧露盘（梦湘云，吟湘月）
宋朝
高观国
【金人捧露盘】
水仙花
梦湘云，吟湘月，
吊湘灵。
有谁见、罗袜尘生。
凌波步弱，
背人羞整六铢轻。
娉娉嫋嫋，晕娇黄、
玉色轻明。
香心静，波心冷，
琴心怨，客心惊。
怕佩解、却返瑶京。
杯擎清露，
醉春兰友与梅兄。
苍烟万顷，断肠是、
雪冷江清。
----------------------------number 1697----------------------------
水调歌头（江上春山远）
宋朝
葛长庚
【水调歌头】
江上春山远，
山下暮云长。
相留相送，
时见双燕语风樯。
满目飞花万点，
回首故人千里，
把酒沃愁肠。
回雁峰前路，
烟树正苍苍。
漏声残，灯焰短，
马蹄香。
浮云飞絮，
一身将影向潇湘。
多少风前月下，
迤逦天涯海角，
魂梦亦凄凉。
又是春将暮，
无语对斜阳。
----------------------------number 1698----------------------------
卜算子（袅袅水芝红）
宋朝
葛立方
【卜算子】
袅袅水芝红，
脉脉蒹葭浦。
淅淅西风淡淡烟，
几点疏疏雨。
草草展杯觞，
对此盈盈女。
叶叶红衣当酒船，
细细流霞举。
----------------------------number 1699----------------------------
醉落魄（春阴漠漠）
宋朝
管鉴
【醉落魄】
正月二十日张园赏海赏作
春阴漠漠，
海棠花底东风恶。
人情不似春情薄，
守定花枝，
不放花零落。
绿尊细细供春酌，
酒醒无奈愁如昨。
殷勤待与东风约：
莫苦吹花，
何以吹愁却。
----------------------------number 1700----------------------------
春日（胜日寻芳泗水滨）
宋朝
朱熹
胜日寻芳泗水滨，
无边光景一时新。
等闲识得东风面，
万紫千红总是春。
----------------------------number 1701----------------------------
卜算子（竹里一枝斜）
宋朝
朱淑真
【卜算子】
竹里一枝斜，映带林逾静。
雨后清奇画不成，浅水横疏影。
吹彻小单于，心事思重剩。
拂拂风前度暗香，月色侵花冷。
----------------------------number 1702----------------------------
摸鱼儿（对西风、鬓摇烟碧）
宋朝
朱嗣发
【摸鱼儿】
对西风、鬓摇烟碧，
参差前事流水。
紫丝罗带鸳鸯结，
的的镜盟钗誓。
浑不记、漫手织回文，
几度欲心碎。
安花著蒂。
奈雨覆云翻，
情宽分窄，
石上玉簪脆。
朱楼外，愁压空云欲坠。
月痕犹照无寐。
阴睛也只随天意，
枉了玉消香碎。
君且醉。
君不见、长门青草春风泪。
一时左计。
悔不早荆钗，
暮天修竹，
头白倚寒翠。
----------------------------number 1703----------------------------
窗前木芙蓉（辛苦孤花破小寒）
宋朝
范成大
【窗前木芙蓉】
辛苦孤花破小寒，
花心应似客心酸。
更凭青女留连得，
未作愁红怨绿看。
----------------------------number 1704----------------------------
春思（沙际绿苹满）
宋朝
范成大
【春思】
沙际绿苹满，楼前芳草多。
风光入网户，罗幕生绣波。
前年花开忆湘水，
去年花开泪如洗。
园树伤心三见花，
依旧银屏梦千里。
----------------------------number 1705----------------------------
村居即事（绿遍山原白满川）
宋朝
范成大
【村居即事】
绿遍山原白满川，
子规声里雨如烟。
乡村四月闲人少，
才了桑蚕又插田。
----------------------------number 1706----------------------------
蝶恋花（春涨一篙添水面）
宋朝
范成大
【蝶恋花】
春涨一篙添水面。
芳草鹅儿，
绿满微风岸。
画舫夷犹湾百转，
横塘塔近依前远。
江国多寒农事晚。
村北村南，
谷雨才耕遍。
秀麦连冈桑叶贱，
看看尝面收新茧。
----------------------------number 1707----------------------------
冬日田园杂兴（放船闲看雪山晴）
宋朝
范成大
【冬日田园杂兴】
放船闲看雪山晴，
风定奇寒晚更凝。
坐听一篙珠玉碎，
不知湖面已成冰。
----------------------------number 1708----------------------------
鄂州南楼（谁将玉笛弄中秋）
宋朝
范成大
【鄂州南楼】
谁将玉笛弄中秋？黄鹤飞来识旧游。
汉树有情橫北渚，蜀江无语抱南楼。
烛天灯火三更市，摇月旌旗万里舟。
却笑鲈乡垂钓手，武昌鱼好便淹留。
----------------------------number 1709----------------------------
横塘（南浦春来绿一川）
宋朝
范成大
【横塘】
南浦春来绿一川，
石桥朱塔两依然。
年年送客横塘路，
细雨垂杨系画船。
----------------------------number 1710----------------------------
夔州竹枝词（白头老媪簪红花）
宋朝
范成大
【夔州竹枝词】
白头老媪簪红花，
黑头女娘三髻丫。
背上儿眠上山去，
采桑已闲当采茶。
----------------------------number 1711----------------------------
南柯子（怅望梅花驿）
宋朝
范成大
【南柯子】
怅望梅花驿，
凝情杜若洲。
香云低处有高楼，
可惜高楼不近木兰舟。
缄素双鱼远，
题红片叶秋。
欲凭江水寄离愁，
江已东流那肯更西流。
----------------------------number 1712----------------------------
秦楼月（楼阴缺）
宋朝
范成大
【秦楼月】
楼阴缺，
栏干影卧东厢月。
东厢月，
一天风露，
杏花如雪。
隔烟催漏金虬咽，
罗帏暗淡灯花结。
灯花结，
片时春梦，
江南天阔。
----------------------------number 1713----------------------------
鹊桥仙（双星良夜）
宋朝
范成大
【鹊桥仙】
七夕
双星良夜，
耕慵织懒，
应被群仙相妒。
娟娟月姊满眉颦，
更无奈、风姨吹雨。
相逢草草，
争如休见，
重搅别离心绪。
新欢不抵旧愁多，
倒添了、新愁归去。
----------------------------number 1714----------------------------
霜天晓角（晚晴风歇）
宋朝
范成大
【霜天晓角】
梅
晚晴风歇，
一夜春威折。
脉脉花疏天淡，
云来去，数枝雪。
胜绝，愁亦绝。
此情谁共说。
惟有两行低雁，
知人倚、画楼月。
----------------------------number 1715----------------------------
水调歌头（细数十年事）
宋朝
范成大
【水调歌头】
细数十年事，
十处过中秋。
今年新梦，
忽到黄鹤旧山头。
老子个中不浅，
此会天教重见，
今古一南楼。
星汉淡无色，
玉镜独空浮。
敛秦烟，收楚雾，
熨江流。
关河离合，
南北依旧照清愁。
想见姮娥冷眼，
应笑归来霜鬓，
空敝黑貂裘。
酾酒问蟾兔，
肯去伴沧洲？
----------------------------number 1716----------------------------
四时田园杂兴
宋朝
范成大
【四时田园杂兴】
采菱辛苦废犁锄，
血指流丹鬼质枯。
无力买田聊种水，
近来湖面亦收租！
蝴蝶双双入菜花，日长无客到田家。
鸡飞过篱犬吠窦，知有行商来买茶。
黄尘行客汗如浆，少住侬家漱井香。
借与门前盘石坐，柳阴亭午正风凉。
梅子金黄杏子肥，
麦花雪白菜花稀。
日长篱落无人过，
唯有蜻蜓蛱蝶飞。
土膏欲动雨频催，
万草千花一晌开。
舍后荒畦犹绿秀，
邻家鞭笋过墙来。
乌鸟投林过客稀，
前山烟暝到柴扉。
小童一棹舟如叶，
独自编阑鸭阵归。
新筑场泥镜面平，家家打稻趁霜晴。
笑歌声里轻雷动，一夜连枷响到明。
昼出耘田夜绩麻，
村庄儿女各当家。
童孙未解供耕织，
也傍桑阴学种瓜。
租船满载候开仓，
粒粒如珠白似霜。
不惜两钟输一斛，
尚赢糠覈饱儿郎！
----------------------------number 1717----------------------------
咏洒市歌者（岂是从容唱渭城）
宋朝
范成大
【咏洒市歌者】
岂是从容唱渭城，
个中当有不平鸣。
可怜日晏忍饥面，
强作春深求友声。
----------------------------number 1718----------------------------
鹧鸪天（嫩绿重重看得成）
宋朝
范成大
【鹧鸪天】
嫩绿重重看得成，
曲阑幽槛小红英。
酴醿架上蜂儿闹，
杨柳行间燕子轻。
春婉娩，客飘零，
残花残酒片时清。
一杯且买明朝事，
送了斜阳月又生。
----------------------------number 1719----------------------------
鹧鸪天（休舞银貂小契丹）
宋朝
范成大
【鹧鸪天】
休舞银貂小契丹，
满堂宾客尽关山。
从今嫋嫋盈盈处，
谁复端端正正看。
模泪易，写愁难。
潇湘江上竹枝斑。
碧云日暮无书寄，
寥落烟中一雁寒。
----------------------------number 1720----------------------------
州桥（州桥南北是天街）
宋朝
范成大
【州桥】
州桥南北是天街，
父老年年等驾回。
忍泪失声询使者，
几时真有六军来？
----------------------------number 1721----------------------------
醉落魄（栖鸟飞绝）
宋朝
范成大
【醉落魄】
栖鸟飞绝，绛河绿雾星明灭。
烧香簟眠清樾。
花影吹笙，满地淡黄月。
好风碎竹声如雪。昭华三弄临风咽。
鬓丝撩乱纶巾折。
凉满北窗，休共软红说。
----------------------------number 1722----------------------------
水调歌头（秋雨一何碧）
宋朝
方岳
【水调歌头】
平山堂用东坡韵
秋雨一何碧，
山色倚情空。
江南江北愁思，
分付酒螺红。
芦叶蓬舟千里，
菰菜莼羹一梦，
无语寄归鸿。
眼渺河洛，
遗恨夕阳中。
蘋洲外，山欲暝，
眉峰。
人间俯仰陈迹，
叹息两仙翁。
不见当时杨柳，
只是从前烟雨，
磨灭几英雄。
天地一孤啸，
匹马又西风。
----------------------------number 1723----------------------------
菩萨蛮（春风吹绿湖边草）
宋朝
高观国
【菩萨蛮】
春风吹绿湖边草，
春光依旧湖边道。
玉勒锦障泥，
少年游冶时。
烟明花似绣，
且醉旗亭酒。
斜日照花西，
归鸦花外啼。
----------------------------number 1724----------------------------
菩萨蛮（何须急管吹云暝）
宋朝
高观国
【菩萨蛮】
何须急管吹云暝，
高寒滟滟开金饼。
今夕不登楼，
一年空过秋。
桂花香雾冷，
梧叶西风影。
客醉倚河桥，
清光愁玉箫。
----------------------------number 1725----------------------------
少年游（春风吹碧）
宋朝
高观国
【少年游】
春风吹碧，
春云映绿，
晓梦入芳裀。
软衬飞花，
远随流水，
一望隔香尘。
萋萋多少江南恨，
翻忆翠罗裙。
冷落闲门，
凄迷古道，
烟雨正愁人。
----------------------------number 1726----------------------------
水龙吟（东南第一名州）
宋朝
陈德武
【水龙吟】
西湖怀古
东南第一名州，
西湖自古多佳丽。
临堤台榭，
画船楼阁，
游人歌吹。
十里荷花，
三秋桂子，
四山睛翠。
使百年南渡，
一时豪杰，
都忘却、平生志。
可惜天旋时异，
藉何人、雪当年耻？
登临形胜，
感伤今古，
发挥英气。
力士推山，
天吴移水，
作农桑地。
借钱塘潮汐，
为君洗尽，
岳将军泪！
----------------------------number 1727----------------------------
长相思（花深深。柳阴阴）
宋朝
陈东甫
【长相思】
花深深。柳阴阴。
度柳穿花觅信音。
君心负妾心。
怨鸣琴。恨孤衾。
钿誓钗盟何处寻
当初谁料今。
----------------------------number 1728----------------------------
桂枝香（天高气肃）
宋朝
陈亮
【桂枝香】
天高气肃，
正月色分明，
秋容新沐。
桂子初收，
三十六宫都足。
不辞散落人间去，
怕群花、自嫌凡俗。
向他秋晚，唤回春意，
几曾幽独！
是天上余香剩馥。
怪一树香风，
十里相续。
坐对花旁，
但见色浮金粟。
芙蓉只解添愁思，
况东篱、凄凉黄菊。
入时太浅，
背时太远，
爱寻高躅。
----------------------------number 1729----------------------------
沁园春（抚剑悲歌）
宋朝
陈人杰
【沁园春】
次韵林南金赋愁
抚剑悲歌，
纵有杜康，可能解忧
为修名不立，
此身易老；
古心自许，与世多尤。
平子诗中，庾生赋里，
满目江山无限愁。
关情处，
是闻鸡半夜，
击楫中流。
淡烟衰草连秋，
听鸣鴂声声相应酬。
叹霸才重耳，
泥涂在楚；
雄心玄德，岁月依刘。
梦落莼边，神游菊外，
已分他年专一丘。
长安道，
且身如王粲，
时复登楼。
----------------------------number 1730----------------------------
柳梢青（数声鶗鴂）
宋朝
蔡伸
【柳梢青】
数声鶗鴂。可怜又是、春归时节。
满院东风，海棠铺绣，梨花飘雪。
丁香露泣残枝，算未比、愁肠寸结。
自是休文，多情多感，不干风月。
----------------------------number 1731----------------------------
苏武慢（雁落平沙，烟笼寒水）
宋朝
蔡伸
【苏武慢】
雁落平沙，烟笼寒水，
古垒鸣笳声断。
青山隐隐，败叶萧萧，
天际螟鸦零乱。
楼上黄昏，
片帆千里归程，
年华将晚。
望碧云空暮，佳人何处？
梦魂俱远。
忆旧游，邃馆朱扉，
小园香径，尚想桃花人面。
书盈锦轴，恨满金徽，
难写寸心幽怨。
两地离愁，一尊芳酒，
凄凉危栏倚遍。
尽迟留，凭仗西风，
吹干泪眼。
----------------------------number 1732----------------------------
西河（今日事）
宋朝
曹豳
【西河】
今日事，
何人弄得如此！
漫漫白骨蔽川原，
恨河日已！
关河万里寂无烟，
月明空照芦苇。
谩哀痛，无及矣。
无情莫问江水。
西风落日惨新亭，
几人堕泪！
战和何者是良筹，
扶危但看无意。
只今寂寞薮泽里，
岂无人、高卧闾里，
试问安危铖谁寄？
定相将有诏催公起。
须信前书言犹未？
----------------------------number 1733----------------------------
念奴娇（蜀川三峡）
宋朝
曹冠
【念奴娇】
宋玉《高唐赋》述楚怀王遇神女事，所世信之。愚独以为不然，因赋《念奴桥》，洗千载之诬蔑，以祛流俗之惑。
蜀川三峡，
有高唐奇观，
神仙幽处。
巨石巉岩临积水，
波浪轰天声怒。
十二灵峰，
云阶月地，
中有巫山女。
须臾变化，
阳台朝暮云雨。
堪笑楚国怀襄，
分当严父子，
胡然无度？
幻梦俱迷，
应感逢魑魅，
虚言冥遇。
女耻求媒，
况神清直，
岂可轻诬污？
逢君之恶，
鄙哉宋玉词赋！
----------------------------number 1734----------------------------
蓦山溪（洗妆真态）
宋朝
曹组
【蓦山溪】
洗妆真态，不作铅花御。
竹外一枝斜，想佳人、天寒日暮。
黄昏小院，无处著清香，
风细细，雪垂垂，何况江头路。
月边疏影，梦到销魂处。
结子欲黄时，又须著、廉纤细雨。
孤芳一世，供断有情愁，
销瘦却，东阳也，试问花知否。
----------------------------number 1735----------------------------
如梦令（门外绿阴千顷）
宋朝
曹组
【如梦令】
门外绿阴千顷，
两两黄鹂相应。
睡起不胜情，
行到碧梧金井。
人静，人静。
风动一庭花影。
----------------------------number 1736----------------------------
忆少年（年时酒伴）
宋朝
曹组
【忆少年】
年时酒伴，
年时去处，
年时春色。
清明又近也，
却天涯为客。
念过眼光阴难再得。
想前欢，
尽成陈迹。
登临恨无语，
把阑干暗拍。
----------------------------number 1737----------------------------
好事近（的皪两三枝）
宋朝
陈亮
【好事近】
咏梅
的皪两三枝，
点破暮烟苍碧。
好在屋檐斜入，
傍玉奴吹笛。
月华如月过林塘，
花阴弄苔石。
欲向梦中飞蝶，
恐幽香难觅。
----------------------------number 1738----------------------------
贺新郎（话杀浑闲说）
宋朝
陈亮
【贺新郎】
怀辛幼安，用前韵
话杀浑闲说！
不成教、齐民也解，
为伊为葛？
樽酒相逢成二老，
却忆去年风雪。
新著了、几茎华发。
百世寻人犹接踵，
叹只今、两地三人月！
写旧恨，向谁瑟？
男儿何用伤离别？
况古来、几番际会，
风从云合。
千里情亲长晤对，
妙体本心次骨。
卧百尺高楼斗绝。
天下适安耕且老，
看买犁卖剑平家铁！
壮士泪，肺肝裂！
----------------------------number 1739----------------------------
贺新郎（老去凭谁说）
宋朝
陈亮
【贺新郎】
寄辛幼安，和见怀韵
老去凭谁说？
看几番、神奇臭腐，
夏裘冬葛！
父老长安今余几？
后死无仇可雪。
犹未燥、当时生发！
二十五弦多少恨，
算世间、那有平分月！
胡妇弄，汉宫瑟。
树犹如此堪重别！
只使君、从来与我，
话头多合。
行矣置之无足问，
谁换妍皮痴骨？
但莫使伯牙弦绝！
九转丹砂牢拾取，
管精金只是寻常铁。
龙共虎，应声裂。
----------------------------number 1740----------------------------
贺新郎（离乱从头说）
宋朝
陈亮
【贺新郎】
酬辛幼安，再用韵见寄
离乱从头说，
爱吾民、金缯不爱，
蔓藤累葛。
壮气尽消人脆好，
冠盖阴山观雪。
亏杀我、一星星发！
涕出女吴成倒转，
问鲁为齐弱何年月？
丘也幸，由之瑟。
斩新换出旗麾别，
把当时、一桩大义，
拆开收合。
据地一呼吾往矣，
万里摇肢动骨，
这话霸、只成痴绝！
天地洪炉谁扇鞴？
算于中、安得长坚铁！
淝水破，关东裂。
----------------------------number 1741----------------------------
念奴娇（危楼还望）
宋朝
陈亮
【念奴娇】
登多景楼
危楼还望，
叹此意、
今古几人曾会？
鬼设神施，
浑认作、
天限南疆北界。
一水横陈，
连岗三面，
做出争雄势。
六朝何事，
只成门户私计？
因笑王谢诸人，
登高怀远，
也学英雄涕。
凭却长江，
管不到、
河洛腥膻无际。
正好长驱，
不须反顾，
寻取中流誓。
小儿破贼，
势成宁问强对！
----------------------------number 1742----------------------------
水调歌头（不见南师久）
宋朝
陈亮
【水调歌头】
送章德茂大卿使虏
不见南师久，
漫说北群空。
当场只手，
毕竟还我万夫雄。
自笑堂堂汉使，
得似洋洋河水，
依旧只流东？
且复穹庐拜，
会向藁街逢！
尧之都，舜之壤，
禹之封。
于中应有，
一个半个耻臣戎！
万里腥膻如许，
千古英灵安在，
磅礴几时通？
胡运何须问，
赫日自当中！
----------------------------number 1743----------------------------
水龙吟（闹花深处层楼）
宋朝
陈亮
【水龙吟】
春恨
闹花深处层楼，
画帘半卷东风软。
春归翠陌，
平莎茸嫩，
垂杨金浅。
迟日催花，
淡云阁雨，
轻寒轻暖。
恨芳菲世界，
游人未赏，
都付与、莺和燕。
寂寞凭高念远，
向南楼、一声归雁。
金钗斗草，
青丝勒马，
风流云散。
罗绶分香，
翠绡封泪，
几多幽怨！
正销魂又是，
疏烟淡月，
子规声断。
----------------------------number 1744----------------------------
小重山（碧幕霞绡一缕红）
宋朝
陈亮
【小重山】
碧幕霞绡一缕红。
槐枝啼宿鸟，冷烟浓。
小楼愁倚画阑东。
黄昏月，一笛碧云风。
往事已成空。
梦魂飞不到，楚王宫。
翠绡和泪暗偷封。
江南阔，无处觅征鸿。
----------------------------number 1745----------------------------
一丛花（冰轮斜辗镜天长）
宋朝
陈亮
【一丛花】
溪堂玩月作
冰轮斜辗镜天长，
江练隐寒光。
危阑醉倚人如画，
隔烟村、何处鸣桹？
乌鹊倦栖，鱼龙惊起，
星斗挂垂杨。
芦花千顷水微茫，
秋色满江乡。
楼台恍似游仙梦，
又疑是、洛浦潇湘。
风露浩然，山河影转，
今古照凄凉。
----------------------------number 1746----------------------------
虞美人（东风荡飏轻云楼）
宋朝
陈亮
【虞美人】
春愁
东风荡飏轻云楼，
时送萧萧雨。
水边台榭燕新归，
一口香泥、
湿带落花飞。
海棠糁径铺香绣，
依旧成春瘦。
黄昏庭院柳啼鸦，
记得那人和月折梨花。
----------------------------number 1747----------------------------
鹧鸪天（落魄行歌记昔游）
宋朝
陈亮
【鹧鸪天】
怀王道甫
落魄行歌记昔游，
心颅如许尚何求？
心肝吐尽无馀事，
口腹安然岂远谋！
才怕暑，又伤秋。
天涯梦断有书不？
大都眼孔新来浅，
羡尔微官作计周。
----------------------------number 1748----------------------------
最高楼（春乍透，香早暗偷传）
宋朝
陈亮
【最高楼】
咏梅
春乍透，香早暗偷传。
深院落，斗清妍。
紫檀枝似流苏带，
黄金鬚胜辟寒钿。
更朝朝，琼树好，
笑当年。
花不向沉香亭上看；
树不着唐昌宫里玩。
衣带水，隔风烟。
铅华不御凌波处，
蛾眉淡扫至尊前。
管如今，浑似了，
更堪怜。
----------------------------number 1749----------------------------
沁园春（记上层楼，与岳阳楼）
宋朝
陈人杰
【沁园春】
予弱冠之年，随牒江东漕闱，尝与友人暇日命酒层楼。不惟钟阜、石城之胜班班在目，而平淮如席，亦横陈樽俎间。既而北历淮山，自齐安溯江泛湖，薄游巴陵，又得登岳阳楼，以尽荆州之伟观。孙、刘虎视遗迹依然；山川草木，差强人意。洎回京师，日诣丰乐楼以观西湖。因诵友为「东南妩媚，雌了男儿」之句，叹息者久之。酒酣，大书东壁，以写胸中之勃郁。时嘉熙庚子秋季下浣也。
记上层楼，与岳阳楼，
酾酒赋诗。
望长山远水，
荆州形胜；
夕阳枯木，六代兴衰。
扶起仲谋，唤回玄德，
笑杀景升豚犬儿。
归来也，
对西湖叹息，
是梦耶非
诸君傅粉涂脂，
问南北战争都不知。
恨孤山霜重，
梅凋老叶；
平堤雨急，柳泣残丝。
玉垒腾烟，珠淮飞浪，
万里腥风送鼓鼙。
原夫辈，
算事今如此，
安用毛锥
----------------------------number 1750----------------------------
沁园春（诗不穷人）
宋朝
陈人杰
【沁园春】
诗不穷人，
人道得诗，
胜如得官。
有山川草木，
纵横纸上；
虫鱼鸟兽，
飞动毫端。
水到渠成，
风来帆速，
廿四中书考不难。
惟诗也，是乾坤清气，
造物须悭。
金张许史浑闲，
未必有功名久后看。
算南朝将相，
到今几姓；
西湖名胜，
只说孤山。
象笏堆床，
蝉冠满座，
无此新诗传世间。
杜陵老，向年时也自，
井冻衣寒。
----------------------------number 1751----------------------------
沁园春（谁使神州，百年陆沉）
宋朝
陈人杰
【沁园春】
丁酉岁感事
谁使神州，百年陆沉，
青毡未还
怅晨星残月，北州豪杰；
西风斜日，东帝江山。
刘表坐谈，深源轻进，
机会失之弹指间。
伤心事，是年年冰合，
在在风寒。
说和说战都难，
算未必江沱堪宴安。
叹封侯心在，
鳣鲸失水；
平戎策就，虎豹当关。
渠自无谋，事犹可做，
更剔残灯抽剑看。
麒麟阁，岂中兴人物，
不画儒冠
----------------------------number 1752----------------------------
沁园春（为问杜鹃）
宋朝
陈人杰
【沁园春】
问杜鹃
为问杜鹃，
抵死催归，
汝胡不归
似辽东白鹤，
尚寻华表；
海中玄鸟，
犹记乌衣。
吴蜀非遥，
羽毛自好，
合趁东风飞向西。
何为者，却身羁荒树，
血洒芳枝
兴亡常事休悲。
算人世荣华都几时
看锦江好在，
卧龙已矣；
玉山无恙，
跃马何之
不解自宽，
徒然相劝，
我辈行藏君岂知
闽山路，待封侯事了，
归去非迟。
----------------------------number 1753----------------------------
临江仙（高咏楚词酬午日）
宋朝
陈与义
【临江仙】
高咏楚词酬午日，
天涯节序匆匆。
榴花不似舞裙红。
无人知此意，
歌罢满帘风。
万事一身伤老矣，
戎葵凝笑墙东。
酒杯深浅去年同。
试浇桥下水，
今夕到湘中。
----------------------------number 1754----------------------------
念奴娇（没巴没鼻）
宋朝
陈郁
【念奴娇】
没巴没鼻，
霎时间、做出漫天漫地。
不论高低并上下，
平白都教一例。
鼓动滕六，招邀巽二，
一任张威势。
识他不破，只今道是祥瑞。
却恨鹅鸭池边，
三更半夜，
误了吴元济。
东郭先生都不管，
关上门儿稳睡。
一夜东风，三竿暖日，
万事随流水。
东皇笑道，
山河原是我底。
----------------------------number 1755----------------------------
齐天乐（湖光只在阑干外）
宋朝
陈允平
【齐天乐】
泽国楼偶赋
湖光只在阑干外，
凭虚远迷三楚。
旧柳犹青，平芜自碧，
几度朝昏烟雨。
天涯倦旅。
爱小却游鞭，共挥谈麈。
顿觉尘清，
宦情高下等风絮。
芝山苍翠缥缈，
黯然仙梦杳，吟思飞去。
故国楼台，斜阳巷陌，
回首白云何处
无心访古。
对双塔栖鸦，半汀归鹭。
立尽荷香，月明人笑语。
----------------------------number 1756----------------------------
沁园春（试课阳坡）
宋朝
程珌
【沁园春】
试课阳坡，
春后添栽，
多少杉松。
正桃坞昼浓，
云溪风软，
从容延叩，
太史丞公：
底事越人，
见垣一壁，
比过秦关遽失瞳？
江神吏，灵能脱罟，
不发卫平蒙？
休言唐举无功，
更休笑丘轲自阣穷。
算汨罗醒处，
元来醉里；
真敖假孟，
毕竟谁封？
太史亡言，
床头酿熟，
人在晴岚烟霭中。
新堤路，
喜樛枝鳞角，
夭矫苍龙。
----------------------------number 1757----------------------------
卜算子（独自上层楼）
宋朝
程垓
【卜算子】
独自上层楼，
楼外青山远。
望到斜阳欲尽时，
不见西飞雁。
独自下层楼，
楼下蛩声怨。
待到黄昏月上时，
依旧柔肠断。
----------------------------number 1758----------------------------
百字令（半堤花雨）
宋朝
褚生
【百字令】
半堤花雨，
对芳辰、消遣无奈情绪。
春色尚堪描画在，
万紫千红尘土。
鹃促归期，莺收佞舌，
燕作留人语。
绕栏红药，
韶华留此孤主。
真个恨杀东风，
几番过了，
不似今番苦。
乐事赏心磨灭尽，
忽见飞书传羽。
湖水湖烟，峰南峰北，
总是堪伤处。
新塘杨柳，
小腰犹自歌舞。
----------------------------number 1759----------------------------
齐天乐（夕阳门巷荒城曲）
宋朝
仇远
【齐天乐】
蝉
夕阳门巷荒城曲，
清音早鸣秋树。
薄剪绡衣，
凉生鬓影，
独饮天边风露。
朝朝暮暮。
奈一度凄吟，
一番凄楚。
尚有残声，
蓦然飞过别枝去。
齐宫往事谩省，
行人犹与说，
当时齐女。
雨歇空山，
月笼古柳，
仿佛旧曾听处。
离情正苦。
甚懒拂冰笺，
倦拈琴谱。
满地霜红，
浅莎寻蜕羽。
----------------------------number 1760----------------------------
生查子（只知眉上愁）
宋朝
传陆游妾
【生查子】
只知眉上愁，
不识愁来路。
窗外有芭蕉。
阵阵黄昏雨。
晓起理残妆，
整顿教愁去。
不合画春山，
依旧留愁住。
----------------------------number 1761----------------------------
水调歌头（万里云间戍）
宋朝
崔与之
【水调歌头】
万里云间戍，
立马剑门关。
乱山极目无际，
直北是长安。
人苦百年涂炭，
鬼器三边锋镝，
天道久应还。
手写留屯奏，
炯炯寸心丹。
对青灯，搔白首，
漏声残。
老来勋业未就，
妨却一身闲。
蒲涧清泉白石，
梅岭绿阴青子，
怪我旧盟寒。
烽火平安夜，
归梦绕家山。
----------------------------number 1762----------------------------
夏日（乳鸭池塘水浅深）
宋朝
戴复古
【夏日】
乳鸭池塘水浅深，
熟梅天气半晴阴。
东园载酒西园醉，
摘尽枇杷一树金。
----------------------------number 1763----------------------------
临江仙（忆昔午桥桥上饮）
宋朝
陈与义
【临江仙】
夜登小阁，忆洛中旧游
忆昔午桥桥上饮，
坐中多是豪英。
长沟流月去无声。
杏花疏影里，
吹笛到天明。
二十馀年如一梦，
此身虽在堪惊。
闲登小阁看新晴。
古今多少事，
渔唱起三更。
----------------------------number 1764----------------------------
虞美人（扁舟三日秋塘路）
宋朝
陈与义
【虞美人】
余甲寅岁自春官出守湖州，秋抄，道中荷花无复存者。乙卯岁，自琐闼以病得请奉词，卜居青墩镇。立秋后三日行，舟之前后如朝暮霞相映，望之不断也。以长短句记之。
扁舟三日秋塘路，
平度荷花去。
病夫因病得来游，
更值满川微雨洗新秋。
去年长恨籋舟晚，
空见残荷满。
今年何以报君恩？
一路繁花相送到青墩。
----------------------------number 1765----------------------------
虞美人（张帆欲去仍搔首）
宋朝
陈与义
【虞美人】
张帆欲去仍搔首，
更醉君家酒。
吟诗日日待春风，
及至桃花开后却匆匆。
歌声频为行人咽，
记著樽前雪。
明朝酒醒大江流，
满载一船离恨向衡州。
----------------------------number 1766----------------------------
苏堤晓望（荷边清露袭人衣）
宋朝
陈郁
【苏堤晓望】
荷边清露袭人衣，
风里明蟾浴晓池。
凉影润香吟不得，
手扳堤柳立多时。
----------------------------number 1767----------------------------
清平乐（凤城春浅）
宋朝
陈允平
【清平乐】
凤城春浅，
寒压花梢颤。
有约不来梁上燕，
十二绣帘空卷。
去年共倚秋千，
今年独上阑干。
误了海棠时候，
不成直待花残。
----------------------------number 1768----------------------------
唐多令（休去采芙蓉）
宋朝
陈允平
【唐多令】
秋暮有感
休去采芙蓉。
秋江烟水空。
带斜阳、一片征鸿。
欲顿闲愁无顿处，
都著在两眉峰。
心事寄题红。
画桥流水东。
断肠人、无奈秋浓。
回首层楼归去懒，
早新月、挂梧桐。
----------------------------number 1769----------------------------
霜天晓角（春云粉色）
宋朝
高观国
【霜天晓角】
春云粉色。
春水和云湿。
试问西湖杨柳，
东风外、几丝碧。
望极。连翠陌。
兰桡双桨急。
欲访莫愁何处，
旗亭在、画桥侧。
----------------------------number 1770----------------------------
雨中花（旆拂西风）
宋朝
高观国
【雨中花】
旆拂西风，
客应星汉，
行参玉节征鞍。
缓带轻裘，
争看盛世衣冠。
吟倦西湖风月，
去看北塞关山。
过离宫禾黍，
故垒烟尘，
有泪应弹。
文章俊伟，
颖露囊锥，
名动万里呼韩。
知素有、平戎手段，
小试何难。
情寄吴梅香冷，
梦随陇雁霜寒。
立勋未晚，
归来依旧，
酒社诗坛。
----------------------------number 1771----------------------------
玉蝴蝶（唤起一襟凉思）
宋朝
高观国
【玉蝴蝶】
唤起一襟凉思，
未成晚雨，
先做秋阴。
楚客悲残，
谁解此意登临。
古台荒、断霞斜照，
新梦黯、微月疏砧。
总难禁。
尽将幽恨，
分付孤斟。
从今。倦看青镜，
既迟勋业，
可负烟林。
断梗无凭，
岁华摇落又惊心。
相莼汀、水云愁凝，
闲蕙帐、猿鹤悲吟。
信沉沉。
故园归计，
休更侵寻。
----------------------------number 1772----------------------------
水龙吟（云屏漫销空山）
宋朝
葛长庚
【水龙吟】
采药径
云屏漫销空山，
寒猿啼断松枝翠。
芝英安在，
术苗已老，
徒劳屐齿。
应记洞中，
凤箫锦瑟，
镇常歌吹。
怅苍苔路杳，石门信断，
无人问、溪头事。
回首暝烟无际，
但纷纷、落花如泪。
多情易老，青鸾何处，
书成难寄。
欲问双娥，翠蝉金凤，
向谁娇媚。
想分香旧恨，
刘郎去后，一溪流水。
----------------------------number 1773----------------------------
行香子（满洞苔钱）
宋朝
葛长庚
【行香子】
题罗浮
满洞苔钱。
买断风烟。
笑桃花流落晴川。
石楼高处，
夜夜啼猿。
看二更云，三更月，
四更天。
细草如毡。
独枕空拳。
与山麋野鹿同眠。
残霞未散，
淡雾沈绵。
----------------------------number 1774----------------------------
南风歌（南风之熏兮）
先秦
舜
【南风歌】
南风之熏兮，
可以解吾民之愠兮；
南风之时兮，
可以阜吾民之财兮。
----------------------------number 1775----------------------------
祈雨词（政不节与）
先秦
汤
【祈雨词】
政不节与？使民疾与？
何以不雨至斯极也！
宦室荣与？妇谒盛与？
何以不雨至斯极也！
苞苴行与？谗夫兴与？
何以不雨至斯极也！
----------------------------number 1776----------------------------
采薇歌（登彼西山兮）
先秦
伯夷、叔齐
【采薇歌】
登彼西山兮，采其薇矣。
以暴易暴兮，不知其非矣。
神农虞夏，忽焉没兮。
吾适安归矣。
吁嗟徂兮，命之衰矣。
----------------------------number 1777----------------------------
关雎（关关雎鸠）
先秦
诗经
关关雎鸠，在河之洲。窈窕淑女，君子好逑。
参差荇菜，左右流之。窈窕淑女，寤寐求之。
求之不得，寤寐思服。悠哉悠哉，辗转反侧。
参差荇菜，左右采之。窈窕淑女，琴瑟友之。
参差荇菜，左右芼之。窈窕淑女，钟鼓乐之。
----------------------------number 1778----------------------------
葛覃（葛之覃兮）
先秦
诗经
【葛覃】
葛之覃兮，施于中谷，维叶萋萋。
黄鸟于飞，集于灌木，其鸣喈喈。
葛之覃兮，施于中谷，维叶莫莫。
是刈是濩，为絺为绤，服之无斁。
言告师氏，言告言归。
薄污我私，薄浣我衣。
害浣害否？归宁父母。
----------------------------number 1779----------------------------
卷耳（采采卷耳）
先秦
诗经
【卷耳】
采采卷耳，不盈顷筐。
嗟我怀人，寘彼周行。
陟彼崔嵬，我马虺隤。
我姑酌彼金櫑，维以不永怀。
陟彼高冈，我马玄黄。
我姑酌彼兕觥，维以不永伤。
陟彼砠矣，我马瘏矣。
我仆痡矣，云何吁矣！
----------------------------number 1780----------------------------
樛木（南有樛木）
先秦
诗经
【樛木】
南有樛木，葛藟系之。
乐只君子，福履绥之。
南有樛木，葛藟荒之。
乐只君子，福履将之。
南有樛木，葛藟萦之。
乐只君子，福履成之。
----------------------------number 1781----------------------------
螽斯（螽斯羽）
先秦
诗经
【螽斯】
螽斯羽，诜诜兮。
宜尔子孙，振振兮。
螽斯羽，薨薨兮。
宜尔子孙，绳绳兮。
螽斯羽，揖揖兮。
宜尔子孙，蛰蛰兮。
----------------------------number 1782----------------------------
桃夭（桃之夭夭）
先秦
诗经
桃之夭夭，灼灼其华。
之子于归，宜其室家。
桃之夭夭，有蕡其实。
之子于归，宜其家室。
桃之夭夭，其叶蓁蓁。
之子于归，宜其家人。
----------------------------number 1783----------------------------
兔罝（肃肃兔罝）
先秦
诗经
【兔罝】
肃肃兔罝，椓之丁丁。
赳赳武夫，公侯干城。
肃肃兔罝，施于中逵。
赳赳武夫，公侯好仇。
肃肃兔罝，施于中林。
赳赳武夫，公侯腹心。
----------------------------number 1784----------------------------
芣苢（采采芣苢）
先秦
诗经
【芣苢】
采采芣苢，薄言采之。
采采芣苢，薄言有之。
采采芣苢，薄言掇之。
采采芣苢，薄言捋之。
采采芣苢，薄言袺之。
采采芣苢，薄言襭之。
----------------------------number 1785----------------------------
汉广（南有乔木）
先秦
诗经
【汉广】
南有乔木，不可休思；
汉有游女，不可求思。
汉之广矣，不可泳思；
江之永矣，不可方思。
翘翘错薪，言刈其楚；
之子于归，言秣其马。
汉之广矣，不可泳思；
江之永矣，不可方思。
翘翘错薪，言刈其蒌；
之子于归，言秣其驹。
汉之广矣，不可泳思；
江之永矣，不可方思。
----------------------------number 1786----------------------------
汝墳（遵彼汝墳）
先秦
诗经
【汝墳】
遵彼汝墳，伐其条枚；
未见君子，惄如调饥。
遵彼汝墳，伐其条肄；
既见君子，不我遐弃。
鲂鱼赪尾，王室如燬；
虽然如燬，父母孔迩。
----------------------------number 1787----------------------------
麟之趾（麟之趾）
先秦
诗经
【麟之趾】
麟之趾，振振公子，于嗟麟兮。
麟之定，振振公姓，于嗟麟兮。
麟之角，振振公族，于嗟麟兮。
----------------------------number 1788----------------------------
鹊巢（维鹊有巢）
先秦
诗经
【鹊巢】
维鹊有巢，维鸠居之；
之子于归，百两御之。
维鹊有巢，维鸠方之；
之子于归，百两将之。
维鹊有巢，维鸠盈之；
之子于归，百两成之。
----------------------------number 1789----------------------------
采蘩（于以采蘩）
先秦
诗经
【采蘩】
于以采蘩，于沼于沚；
于以用之，公侯之事。
于以采蘩，于涧之中；
于以用之，公侯之宫。
被之僮僮，夙夜在公；
被之祁祁，薄言还归。
----------------------------number 1790----------------------------
草虫（喓喓草虫）
先秦
诗经
【草虫】
喓喓草虫，趯趯阜螽；
未见君子，忧心忡忡。
亦既见止，亦既觏止，我心则降。
陟彼南山，言采其蕨；
未见君子，忧心惙惙。
亦既见止，亦既觏止，我心则说。
陟彼南山，言采其薇；
未见君子，我心伤悲。
亦既见止，亦既觏止，我心则夷。
----------------------------number 1791----------------------------
采蘋（于以采蘋）
先秦
诗经
【采蘋】
于以采蘋？南涧之滨；
于以采藻？于彼行潦。
于以盛之？维筐及筥；
于以湘之？维锜及釜。
于以奠之？宗室牖下；
谁其尸之？有齐季女。
----------------------------number 1792----------------------------
甘棠（蔽芾甘棠）
先秦
诗经
【甘棠】
蔽芾甘棠，勿翦勿伐，召伯所茇。
蔽芾甘棠，勿翦勿败，召伯所憩。
蔽芾甘棠，勿翦勿拜，召伯所说。
----------------------------number 1793----------------------------
行露（厌浥行露）
先秦
诗经
【行露】
厌浥行露，岂不夙夜？谓行多露。
谁谓雀无角？何以穿我屋？
谁谓女无家？何以速我狱？
虽速我狱，室家不足！
谁谓鼠无牙？何以穿我墉？
谁谓女无家？何以速我讼？
虽速我讼，亦不女从！
----------------------------number 1794----------------------------
羔羊（羔羊之皮）
先秦
诗经
【羔羊】
羔羊之皮，素丝五紽；
退食自公，委蛇委蛇。
羔羊之革，素丝五緎；
委蛇委蛇，自公退食。
羔羊之革，素丝五总；
委蛇委蛇，退食自公。
----------------------------number 1795----------------------------
殷其雷（殷其雷）
先秦
诗经
【殷其雷】
殷其雷，在南山之阳。
何斯违斯，莫敢或遑？
振振君子，归哉归哉！
殷其雷，在南山之侧。
何斯违斯，莫敢遑息？
振振君子，归哉归哉！
殷其雷，在南山之下。
何斯违斯，莫或遑处？
振振君子，归哉归哉！
----------------------------number 1796----------------------------
摽有梅（摽有梅）
先秦
诗经
【摽有梅】
摽有梅，其实七兮！
求我庶士，迨其吉兮！
摽有梅，其实三兮！
求我庶士，迨其今兮！
摽有梅，顷筐塈之！
求我庶士，迨其吉兮！
摽有梅，其实三兮！
求我庶士，迨其谓之！
----------------------------number 1797----------------------------
小星（嘒彼小星）
先秦
诗经
【小星】
嘒彼小星，三五在东。
肃肃宵征，夙夜在公。
寔命不同！
寔彼小星，维参与昴。
肃肃宵征，抱衾与裯。
寔命不犹！
----------------------------number 1798----------------------------
江有汜（江有汜）
先秦
诗经
【江有汜】
江有汜，之子归，不我以！
不我以，其后也悔。
江有渚，之子归，不我与！
不我与，其后也处。
江有沱，之子归，不我过！
不我过，其啸也歌。
----------------------------number 1799----------------------------
野有死麕（野有死麕）
先秦
诗经
【野有死麕】
野有死麕，白茅包之；
有女怀春，吉士诱之。
林有朴樕，野有死鹿；
白茅纯束，有女如玉。
舒而脱脱兮，无感我帨兮，
无使尨也吠。
----------------------------number 1800----------------------------
何彼襛矣（何彼襛矣）
先秦
诗经
【何彼襛矣】
何彼襛矣，唐棣之华！
曷不肃雝？王姬之车。
何彼襛矣，华如桃李！
平王之孙，齐侯之子。
其钓维何？维丝伊缗。
齐侯之子，平王之孙。
----------------------------number 1801----------------------------
驺虞（彼茁者葭）
先秦
诗经
【驺虞】
彼茁者葭，壹发五豝，于嗟乎驺虞！
彼茁者蓬，壹发五豵，于嗟乎驺虞！
----------------------------number 1802----------------------------
柏舟（泛彼柏舟，亦泛其流）
先秦
诗经
【柏舟】
泛彼柏舟，亦泛其流。
耿耿不寐，如有隐忧。
微我无酒，以敖以游。
我心匪鉴，不可以茹。
亦有兄弟，不可以据。
薄言往愬，逢彼之怒。
我心匪石，不可转也。
我心匪席，不可卷也。
威仪棣棣，不可选也。
忧心悄悄，愠于群小。
觏闵既多，受侮不少。
静言思之，寤辟有摽。
日居月诸，胡迭而微？
心之忧矣，如匪浣衣。
静言思之，不能奋飞。
----------------------------number 1803----------------------------
绿衣（绿兮衣兮）
先秦
诗经
【绿衣】
绿兮衣兮，绿衣黄里。
心之忧矣，曷维其已！
绿兮衣兮，绿衣黄裳。
心之忧矣，曷维其亡！
绿兮丝兮，女所治兮。
我思古人，俾无訧兮！
絺兮绤兮，凄其以风。
我思古人，实获我心！
----------------------------number 1804----------------------------
燕燕（燕燕于飞）
先秦
诗经
【燕燕】
燕燕于飞，差池其羽。
之子于归，远送于野。
瞻望弗及，泣涕如雨。
燕燕于飞，颉之颃之。
之子于归，远于将之。
瞻望弗及，伫立以泣。
燕燕于飞，下上其音。
之子于归，远送于南。
瞻望弗及，实劳我心。
仲氏任只，其心塞渊。
终温且惠，淑慎其身。
先君之思，以勖寡人。
----------------------------number 1805----------------------------
日月（日居月诸）
先秦
诗经
【日月】
日居月诸，照临下土。
乃如之人兮，逝不古处？
胡能有定？宁不我顾。
日居月诸，下土是冒。
乃如之人兮，逝不相好。
胡能有定？宁不我报。
日居月诸，出自东方。
乃如之人兮，德音无良。
胡能有定？俾也可忘。
日居月诸，东方自出。
父兮母兮，畜我不卒。
胡能有定？报我不述。
----------------------------number 1806----------------------------
终风（终风且暴）
先秦
诗经
【终风】
终风且暴，顾我则笑，
谑浪笑敖，中心是悼。
终风且霾，惠然肯来，
莫往莫来，悠悠我思。
终风且曀，不日有曀，
寤言不寐，愿言则嚏。
曀曀其阴，虺虺其雷，
寤言不寐，愿言则怀。
----------------------------number 1807----------------------------
击鼓（击鼓其镗）
先秦
诗经
【击鼓】
击鼓其镗，踊跃用兵。
土国城漕，我独南行。
从孙子仲，平陈与宋。
不我以归，忧心有忡。
爰居爰处？爰丧其马？
于以求之？于林之下。
死生契阔，与子成说。
执子之手，与子偕老。
于嗟阔兮，不我活兮。
于嗟洵兮，不我信兮。
----------------------------number 1808----------------------------
凯风（凯风自南）
先秦
诗经
【凯风】
凯风自南，吹彼棘心。
棘心夭夭，母氏劬劳。
凯风自南，吹彼棘薪。
母氏甚善，我无令人。
爰有寒泉？在浚之下。
有子七人，母氏劳苦。
睍睆黄鸟，载好其音。
有子七人，莫慰母心。
----------------------------number 1809----------------------------
雄雉（雄雉于飞）
先秦
诗经
【雄雉】
雄雉于飞，泄泄其羽。
我之怀矣，自诒伊阻。
雄雉于飞，下上其音。
展矣君子，实劳我心。
瞻彼日月，悠悠我思。
道之云远，曷云能来？
百尔君子，不知德行？
不忮不求，何用不臧？
----------------------------number 1810----------------------------
匏有苦叶（匏有苦叶）
先秦
诗经
【匏有苦叶】
匏有苦叶，济有深涉。
深则厉，浅则揭。
有渳济盈，有鷕雉鸣。
济盈不濡轨，雉鸣求其牡。
雝雝鸣雁，旭日始旦。
士如归妻，迨冰未泮。
招招舟子，人涉卬否。
人涉卬否，卬须我友。
----------------------------number 1811----------------------------
谷风（习习谷风，以阴以雨）
先秦
诗经
【谷风】
习习谷风，以阴以雨。
黾勉同心，不宜有怒。
采葑采菲，无以下体？
德音莫违，及尔同死。
行道迟迟，中心有违。
不远伊迩，薄送我畿。
谁谓荼苦？其甘如荠。
宴尔新昏，如兄如弟。
泾以渭浊，湜湜其沚。
宴尔新昏，不我屑矣。
毋逝我梁，毋发我笱。
我躬不阅，遑恤我后！
就其深矣，方之舟之。
就其浅矣，泳之游之。
何有何亡，黾勉求之。
凡民有丧，匍匐求之。
不我能慉，反以我为雠，
既阻我德，贾用不售。
昔育恐育鞫，及尔颠覆。
既生既育，比予于毒。
我有旨蓄，亦以御冬。
宴尔新昏，以我御穷。
有洸有溃，既诒我肄。
不念昔者，伊余来塈。
----------------------------number 1812----------------------------
式微（式微）
先秦
诗经
【式微】
式微，式微！胡不归？
微君之故，胡为乎中露！
式微，式微！胡不归？
微君之躬，胡为乎泥中！
----------------------------number 1813----------------------------
旄丘（旄丘之葛兮）
先秦
诗经
【旄丘】
旄丘之葛兮，何诞之节兮！
叔兮伯兮，何多日也？
何其处也？必有与也！
何其久？必有以也！
狐裘蒙戎，匪车不东。
叔兮伯兮，靡所与同。
琐兮尾兮，流离之子。
叔兮伯兮，褎如充耳。
----------------------------number 1814----------------------------
简兮（简兮简兮）
先秦
诗经
【简兮】
简兮简兮，方将万舞。
日之方中，在前上处。
硕人俣俣，公庭万舞。
有力如虎，执辔如组。
左手执龠，右手秉翟。
赫如渥赭，公言锡爵。
山有榛，隰有苓。
云谁之思？西方美人。
彼美人兮，西方之人兮。
----------------------------number 1815----------------------------
泉水（毖彼泉水）
先秦
诗经
【泉水】
毖彼泉水，亦流于淇。
有怀于卫，靡日不思。
娈彼诸姬，聊与之谋。
出宿于□，饮饯于祢，
女子有行，远父母兄弟。
问我诸姑，遂及伯姊。
出宿于干，饮饯于言。
载脂载辖，还车言迈。
遄臻于卫，不瑕有害？
我思肥泉，兹之永叹。
思须与漕，我心悠悠。
驾言出游，以写我忧。
----------------------------number 1816----------------------------
北门（出自北门）
先秦
诗经
【北门】
出自北门，忧心殷殷。
终窭且贫，莫知我艰。
已焉哉！天实为之，谓之何哉！
王事适我，政事一埤益我。
我入自外，室人交偏谪我。
已焉哉！天实为之，谓之何哉！
王事敦我，政事一埤遗我。
我入自外，室人交偏摧我。
已焉哉！天实为之，谓之何哉！
----------------------------number 1817----------------------------
北风（北风其凉）
先秦
诗经
【北风】
北风其凉。雨雪其雱。
惠而好我，携手同行。
其虚其邪？既亟只且！
北风其喈。雨雪其霏。
惠而好我，携手同归。
其虚其邪？既亟只且！
莫赤匪狐。莫黑匪乌。
惠而好我，携手同车。
其虚其邪？既亟只且！
----------------------------number 1818----------------------------
静女（静女其姝）
先秦
诗经
【静女】
静女其姝，俟我於城隅。
爱而不见，搔首踟蹰。
静女其娈，贻我彤管。
彤管有炜，说怿女美。
自牧归荑，洵美且异。
匪女以为美，美人之贻。
----------------------------number 1819----------------------------
新台（新台有泚）
先秦
诗经
【新台】
新台有泚，河水渳渳。
嬿婉之求，籧篨不鲜。
新台有洒，河水浼浼。
嬿婉之求，籧篨不殄。
鱼网之设，鸿则离之。
燕婉之求，得此戚施。
----------------------------number 1820----------------------------
二子乘舟（二子乘舟）
先秦
诗经
【二子乘舟】
二子乘舟，泛泛其景。
愿言思子，中心养养！
二子乘舟，泛泛其逝。
愿言思子，不瑕有害？
----------------------------number 1821----------------------------
柏舟（泛彼柏舟，在彼中河）
先秦
诗经
【柏舟】
泛彼柏舟，在彼中河。
髧彼两髦，实维我仪。
之死矢靡它。
母也天只！
不谅人只！
泛彼柏舟，在彼河侧。
髧彼两髦，实维我特。
之死矢靡慝。
母也天只！
不谅人只！
----------------------------number 1822----------------------------
墙有茨（墙有茨）
先秦
诗经
【墙有茨】
墙有茨，不可扫也。
中冓之言，不可道也。
所可道也，言之丑也。
墙有茨，不可襄也。
中冓之言，不可详也。
所可详也，言之长也。
墙有茨，不可束也。
中冓之言，不可读也。
所可读也，言之辱也。
----------------------------number 1823----------------------------
君子偕老（君子偕老）
先秦
诗经
【君子偕老】
君子偕老，副笄六珈。
委委佗佗，如山如河，象服是宜。
子之不淑，云如之何？
玼兮玼兮，其之翟也。
鬒发如云，不屑髢也；
玉之瑱也，象之揥也，扬且之皙也。
胡然而天也？胡然而帝也？
瑳兮瑳兮，其之展也，
蒙彼绉絺，是绁袢也。
子之清扬，扬且之颜也。
展如之人兮，邦之媛也！
----------------------------number 1824----------------------------
桑中（爰采唐矣）
先秦
诗经
【桑中】
爰采唐矣？沫之乡矣。
云谁之思？美孟姜矣。
期我乎桑中，要我乎上宫，
送我乎淇之上矣。
爰采麦矣？沫之北矣。
云谁之思？美孟弋矣。
期我乎桑中，要我乎上宫，
送我乎淇之上矣。
爰采葑矣？沫之东矣。
云谁之思？美孟庸矣。
期我乎桑中，要我乎上宫，
送我乎淇之上矣。
----------------------------number 1825----------------------------
鹑之奔奔（鹑之奔奔）
先秦
诗经
【鹑之奔奔】
鹑之奔奔，鹊之畺畺。
人之无良，我以为兄？
鹊之畺畺，鹑之奔奔。
人之无良，我以为君？
----------------------------number 1826----------------------------
定之方中（定之方中）
先秦
诗经
【定之方中】
定之方中，作于楚宫。
揆之以日，作于楚室。
树之榛栗，椅桐梓漆，爰伐琴瑟。
升彼虚矣，以望楚矣。
望楚与堂，景山与京。
降观于桑，卜云其吉，终焉允臧。
灵雨既零，命彼倌人，
星言夙驾，说于桑田。
匪直也人，秉心塞渊，騋牝三千。
----------------------------number 1827----------------------------
蝃蝀（蝃蝀在东）
先秦
诗经
【蝃蝀】
蝃蝀在东，莫之敢指。
女子有行，远父母兄弟。
朝隮于西，崇朝其雨。
女子有行，远父母兄弟。
乃如之人也，怀婚姻也。
大无信也，不知命也！
----------------------------number 1828----------------------------
相鼠（相鼠有皮）
先秦
诗经
【相鼠】
相鼠有皮，人而无仪！
人而无仪，不死何为？
相鼠有齿，人而无止！
人而无止，不死何俟？
相鼠有体，人而无礼！
人而无礼，胡不遄死？
----------------------------number 1829----------------------------
干旄（孑孑干旄）
先秦
诗经
【干旄】
孑孑干旄，在浚之郊。
素丝纰之，良马四之。
彼姝者子，何以畀之？
孑孑干旟，在浚之都。
素丝组之，良马五之。
彼姝者子，何以予之？
孑孑干旌，在浚之城。
素丝祝，良马六之。
彼姝者子，何以告之？
----------------------------number 1830----------------------------
载驰（载驰载驱）
先秦
诗经
【载驰】
载驰载驱，归唁卫侯。
驱马悠悠，言至于漕。
大夫跋涉，我心则忧。
既不我嘉，不能旋反。
视而不臧，我思不远。
既不我嘉，不能旋济。
视而不臧，我思不閟。
陟彼阿丘，言采其芒。
女子善怀，亦各有行。
许人尤之，众樨且狂。
我行其野，芃芃其麦。
控于大邦，谁因谁极？
大夫君子，无我有尤。
百尔所思，不如我所之。
----------------------------number 1831----------------------------
淇奥（瞻彼淇奥）
先秦
诗经
【淇奥】
瞻彼淇奥，绿竹猗猗。
有匪君子，如切如磋，如琢如磨。
瑟兮僩兮，赫兮咺兮，
有匪君子，终不可谖兮！
瞻彼淇奥，绿竹青青。
有匪君子，充耳琇莹，会弁如星。
瑟兮僩兮，赫兮咺兮，
有匪君子，终不可谖兮！
瞻彼淇奥，绿竹如箦。
有匪君子，如金如锡，如圭如璧。
宽兮绰兮，猗重较兮，
善戏谑兮，不为虐兮！
----------------------------number 1832----------------------------
考槃（考槃在涧）
先秦
诗经
【考槃】
考槃在涧，硕人之宽。
独寤寐言，永矢弗谖。
考槃在阿，硕人之薖。
独寤寐歌，永矢弗过。
考槃在陆，硕人之轴。
独寤寐宿，永矢弗告。
----------------------------number 1833----------------------------
硕人（硕人其颀）
先秦
诗经
【硕人】
硕人其颀，衣锦褧衣。
齐侯之子，卫侯之妻。
东宫之妹，邢侯之姨，谭公维私。
手如柔荑，肤如凝脂，
领如蝤蛴，齿如瓠犀。
螓首蛾眉，巧笑倩兮，美目盼兮。
硕人敖敖，说于农郊。
四牡有骄，朱幩镳镳，翟茀以朝。
大夫夙退，无使君劳。
河水洋洋，北流活活。
施罛濊濊，鱣鲔发发，葭菼揭揭。
庶姜孽孽，庶士有朅。
----------------------------number 1834----------------------------
氓（氓之蚩蚩）
先秦
诗经
【氓】
氓之蚩蚩，抱布贸丝。
匪来贸丝，来即我谋。
送子涉淇，至于顿丘。
匪我愆期，子无良媒。
将子无怒，秋以为期。
乘彼垝垣，以望复关。
不见复关，泣涕涟涟。
既见复关，载笑载言。
尔卜尔筮，体无咎言。
以尔车来，以我贿迁。
桑之未落，其叶沃若。
于嗟鸠兮，无食桑葚；
于嗟女兮，无与士耽。
士之耽兮，犹可说也；
女之耽兮，不可说也。
桑之落矣，其黄而陨。
自我徂尔，三岁食贫。
淇水汤汤，渐车帷裳。
女也不爽，士贰其行。
士也罔极，二三其德。
三岁为妇，靡室劳矣；
夙兴夜寐，靡有朝矣。
言既遂矣，至于暴矣。
兄弟不知，咥其笑矣。
静言思之，躬自悼矣。
及尔偕老，老使我怨。
淇则有岸，隰则有泮。
总角之宴，言笑晏晏。
信誓旦旦，不思其反。
反是不思，亦已焉哉！
----------------------------number 1835----------------------------
竹竿（籊籊竹竿）
先秦
诗经
【竹竿】
籊籊竹竿，以钓于淇。
岂不尔思？远莫致之。
泉源在左，淇水在右。
女子有行，远兄弟父母。
淇水在右，泉源在左。
巧笑之瑳，佩玉之傩。
淇水浟浟，桧楫松舟。
驾言出游，以写我忧。
----------------------------number 1836----------------------------
芄兰（芄兰之支）
先秦
诗经
【芄兰】
芄兰之支，童子佩觿。
虽则佩觿，能不我知？
容兮遂兮，垂带悸兮。
芄兰之叶，童子佩韘。
虽则佩韘，能不我甲？
容兮遂兮，垂带悸兮。
----------------------------number 1837----------------------------
河广（谁谓河广）
先秦
诗经
【河广】
谁谓河广？一苇杭之。
谁谓宋远？跂予望之。
谁谓河广？曾不容刀。
谁谓宋远？曾不崇朝。
----------------------------number 1838----------------------------
伯兮（伯兮朅兮）
先秦
诗经
【伯兮】
伯兮朅兮，邦之桀兮。
伯也执殳，为王前驱。
自伯之东，首如飞蓬。
岂无膏沐？谁适为容！
其雨其雨，杲杲出日。
愿言思伯，甘心首疾。
焉得谖草？言树之背。
愿言思伯，使我心痗。
----------------------------number 1839----------------------------
有狐（有狐绥绥）
先秦
诗经
【有狐】
有狐绥绥，在彼淇梁。
心之忧矣，之子无裳。
有狐绥绥，在彼淇厉。
心之忧矣，之子无带。
有狐绥绥，在彼淇侧。
心之忧矣，之子无服。
----------------------------number 1840----------------------------
木瓜（投我以木瓜）
先秦
诗经
投我以木瓜，报之以琼琚。
匪报也，永以为好也！
投我以木桃，报之以琼瑶。
匪报也，永以为好也！
投我以木李，报之以琼玖。
匪报也，永以为好也！
----------------------------number 1841----------------------------
黍离（彼黍离离）
先秦
诗经
彼黍离离，彼稷之苗。行迈靡靡，中心摇摇。
知我者谓我心忧，不知我者谓我何求。
悠悠苍天！此何人哉？
彼黍离离，彼稷之穗。行迈靡靡，中心如醉。
知我者谓我心忧，不知我者谓我何求。悠悠苍天！此何人哉？
彼黍离离，彼稷之实。行迈靡靡，中心如噎。
知我者谓我心忧，不知我者谓我何求。悠悠苍天！此何人哉？
----------------------------number 1842----------------------------
君子于役（君子于役）
先秦
诗经
【君子于役】
君子于役，不知其期，曷至哉？
鸡栖于埘，日之夕矣，羊牛下来。
君子于役，如之何勿思！
君子于役，不日不月，曷其有佸？
鸡栖于桀，日之夕矣，羊牛下括。
君子于役，苟无饥渴！
----------------------------number 1843----------------------------
君子阳阳（君子阳阳）
先秦
诗经
【君子阳阳】
君子阳阳，左执簧，
右招我由房，其乐只且！
君子陶陶，左执翿，
右招我由敖，其乐只且！
----------------------------number 1844----------------------------
扬之水（扬之水，不流束薪）
先秦
诗经
【扬之水】
扬之水，不流束薪。
彼其之子，不与我戍申。
怀哉怀哉，曷月予还归哉！
扬之水，不流束楚。
彼其之子，不与我戍甫。
怀哉怀哉，曷月予还归哉！
扬之水，不流束蒲。
彼其之子，不与我戍许。
怀哉怀哉，曷月予还归哉！
----------------------------number 1845----------------------------
中谷有蓷（中谷有蓷）
先秦
诗经
【中谷有蓷】
中谷有蓷，暵其乾矣。
有女仳离，慨其叹矣。
慨其叹矣，遇人之艰难矣。
中谷有蓷，暵其修矣。
有女仳离，条其啸矣。
条其啸矣，遇人之不淑矣。
中谷有蓷，暵其湿矣。
有女仳离，啜其泣矣。
啜其泣矣，何嗟及矣。
----------------------------number 1846----------------------------
兔爰（有兔爰爰）
先秦
诗经
【兔爰】
有兔爰爰，雉离于罗。
我生之初，尚无为；
我生之后，逢此百罹。
尚寐，无吪！
有兔爰爰，雉离于罦。
我生之初，尚无造；
我生之后，逢此百忧。
尚寐，无觉！
有兔爰爰，雉离于罿。
我生之初，尚无庸；
我生之后，逢此百凶。
尚寐，无聪！
----------------------------number 1847----------------------------
葛藟（绵绵葛藟）
先秦
诗经
【葛藟】
绵绵葛藟，在河之浒。
终远兄弟，谓他人父。
谓他人父，亦莫我顾！
绵绵葛藟，在河之涘。
终远兄弟，谓他人母。
谓他人母，亦莫我有！
绵绵葛藟，在河之漘。
终远兄弟，谓他人昆。
谓他人昆，亦莫我闻！
----------------------------number 1848----------------------------
采葛（彼采葛兮）
先秦
诗经
【采葛】
彼采葛兮，一日不见，如三月兮！
彼采萧兮，一日不见，如三秋兮！
彼采艾兮，一日不见，如三岁兮！
----------------------------number 1849----------------------------
大车（大车槛槛）
先秦
诗经
【大车】
大车槛槛，毳衣如菼。
岂不尔思？畏子不敢。
大车啍啍，毳衣如璊。
岂不尔思？畏子不奔。
谷则异室，死则同穴。
谓予不信，有如皦日。
----------------------------number 1850----------------------------
丘中有麻（丘中有麻）
先秦
诗经
【丘中有麻】
丘中有麻，彼留子嗟。
彼留子嗟，将其来施施。
丘中有麦，彼留子国。
彼留子国，将其来食。
丘中有李，彼留之子。
彼留之子，贻我佩玖。
----------------------------number 1851----------------------------
缁衣（缁衣之宜兮）
先秦
诗经
【缁衣】
缁衣之宜兮，敝予又改为兮。
适子之馆兮，还予授子之粲兮。
缁衣之好兮，敝予又改造兮。
适子之馆兮，还予授子之粲兮。
缁衣之蓆兮，敝予又改作兮。
适子之馆兮，还予授子之粲兮。
----------------------------number 1852----------------------------
将仲子（将仲子兮）
先秦
诗经
【将仲子】
将仲子兮，无逾我里，无折我树杞。
岂敢爱之？畏我父母。
仲可怀也，父母之言亦可畏也。
将仲子兮，无逾我墙，无折我树桑。
岂敢爱之？畏我诸兄。
仲可怀也，诸兄之言亦可畏也。
将仲子兮，无逾我园，无折我树檀。
岂敢爱之？畏人之多言。
仲可怀也，人之多言亦可畏也。
----------------------------number 1853----------------------------
叔于田（叔于田）
先秦
诗经
【叔于田】
叔于田，巷无居人。
岂无居人？不如叔也。
洵美且仁。
叔于狩，巷无饮酒。
岂无饮酒？不如叔也。
洵美且好。
叔适野，巷无服马。
岂无服马？不如叔也。
洵美且武。
----------------------------number 1854----------------------------
大叔于田（大叔于田）
先秦
诗经
【大叔于田】
大叔于田，乘乘马。
执辔如组，两骖如舞。
叔在薮，火烈具举。
襢裼暴虎，献于公所。
将叔勿狃，戒其伤女。
叔于田，乘乘黄。
两服上襄，两骖雁行。
叔在薮，火烈具扬。
叔善射忌，又良御忌。
抑磬控忌，抑纵送忌。
叔于田，乘乘鸨。
两服齐首，两骖如手。
叔在薮，火烈具阜。
叔马慢忌，叔发罕忌，
抑释冰忌，抑鬯弓忌。
----------------------------number 1855----------------------------
清人（清人在彭）
先秦
诗经
【清人】
清人在彭，驷介旁旁。
二矛重英，河上乎翱翔。
清人在消，驷介镳镳。
二矛重乔，河上乎逍遥。
清人在轴，驷介陶陶。
左旋右抽，中军作好。
----------------------------number 1856----------------------------
羔裘（羔裘如濡）
先秦
诗经
【羔裘】
羔裘如濡，洵直且侯。
彼其之子，舍命不渝。
羔裘豹饰，孔武有力。
彼其之子，邦之司直。
羔裘晏兮，三英粲兮。
彼其之子，邦之彦兮。
----------------------------number 1857----------------------------
遵大路（遵大路兮）
先秦
诗经
【遵大路】
遵大路兮，掺执子之祛兮，
无我恶兮，不寁故也！
遵大路兮，掺执子之手兮，
无我丑兮，不寁好也！
----------------------------number 1858----------------------------
女曰鸡鸣（女曰鸡鸣）
先秦
诗经
【女曰鸡鸣】
女曰鸡鸣，士曰昧旦。
子兴视夜，明星有烂。
将翱将翔，弋凫与雁。
弋言加之，与子宜之。
宜言饮酒，与子偕老。
琴瑟在御，莫不静好。
知子之来之，杂佩以赠之。
知子之顺之，杂佩以问之。
知子之好之，杂佩以报之。
----------------------------number 1859----------------------------
有女同车（有女同车）
先秦
诗经
【有女同车】
有女同车，颜如舜华，
将翱将翔，佩玉琼琚。
彼美孟姜，洵美且都。
有女同行，颜如舜英，
将翱将翔，佩玉将将。
彼美孟姜，德音不忘。
----------------------------number 1860----------------------------
山有扶苏（山有扶苏）
先秦
诗经
【山有扶苏】
山有扶苏，隰有荷华。
不见子都，乃见狂且。
山有乔松，隰有游龙。
不见子充，乃见狡童。
----------------------------number 1861----------------------------
萚兮（萚兮萚兮）
先秦
诗经
【萚兮】
萚兮萚兮，风其吹女。
叔兮伯兮，倡予和女。
萚兮萚兮，风其漂。
叔兮伯兮，倡予要女。
----------------------------number 1862----------------------------
狡童（彼狡童兮）
先秦
诗经
【狡童】
彼狡童兮，不与我言兮。
维子之故，使我不能餐兮。
彼狡童兮，不与我食兮。
维子之故，使我不能息兮。
----------------------------number 1863----------------------------
褰裳（子惠思我）
先秦
诗经
【褰裳】
子惠思我，褰裳涉溱。
子不我思，岂无他人？
狂童之狂也且！
子惠思我，褰裳涉洧。
子不我思，岂无他士？
狂童之狂也且！
----------------------------number 1864----------------------------
丰（子之丰兮）
先秦
诗经
【丰】
子之丰兮，俟我乎巷兮，悔予不送兮。
子之昌兮，俟我乎堂兮，悔予不将兮。
衣锦褧衣，裳锦褧裳。叔兮伯兮，驾予与行。
裳锦褧裳，衣锦褧衣。叔兮伯兮，驾予与归。
----------------------------number 1865----------------------------
东门之墠（东门之墠）
先秦
诗经
【东门之墠】
东门之墠，茹藘在阪。
其室则迩，其人甚远。
东门之栗，有践家室。
岂不尔思？子不我即。
----------------------------number 1866----------------------------
风雨（风雨凄凄）
先秦
诗经
【风雨】
风雨凄凄，鸡鸣喈喈。
既见君子，云胡不夷？
风雨潇潇，鸡鸣胶胶。
既见君子，云胡不瘳？
风雨如晦，鸡鸣不已。
既见君子，云胡不喜？
----------------------------number 1867----------------------------
子衿（青青子衿）
先秦
诗经
【子衿】
青青子衿，悠悠我心。
纵我不往，子宁不嗣音？
青青子佩，悠悠我思。
纵我不往，子宁不来？
挑兮达兮，在城阙兮。
一日不见，如三月兮。
----------------------------number 1868----------------------------
扬之水（扬之水，不流束楚）
先秦
诗经
【扬之水】
扬之水，不流束楚。
终鲜兄弟，维予与女。
无信人之言，人实诳女。
扬之水，不流束薪。
终鲜兄弟，维予二人。
无信人之言，人实不信。
----------------------------number 1869----------------------------
出其东门（出其东门）
先秦
诗经
【出其东门】
出其东门，有女如云。
虽则如云，匪我思存。
缟衣綦巾，聊乐我员。
出其闉闍，有女如荼。
虽则如荼，匪我思且。
缟衣茹藘，聊可与娱。
----------------------------number 1870----------------------------
野有蔓草（野有蔓草）
先秦
诗经
【野有蔓草】
野有蔓草，零露漙兮。
有美一人，清扬婉兮。
邂逅相遇，适我愿兮。
野有蔓草，零露瀼瀼。
有美一人，婉如清扬。
邂逅相遇，与子偕臧。
----------------------------number 1871----------------------------
溱洧（溱与洧）
先秦
诗经
【溱洧】
溱与洧，方涣涣兮。
士与女，方秉蕑兮。
女曰观乎？士曰既且，且往观乎？
洧之外，洵訏且乐。
维士与女，伊其相谑，赠之以勺药。
溱与洧，浏其清矣。
士与女，殷其盈兮。
女曰观乎？士曰既且，且往观乎？
洧之外，洵訏且乐。
维士与女，伊其将谑，赠之以勺药。
----------------------------number 1872----------------------------
鸡鸣（鸡既鸣矣）
先秦
诗经
【鸡鸣】
鸡既鸣矣，朝既盈矣。
匪鸡则鸣，苍蝇之声。
东方明矣，朝既昌矣。
匪东方则明，月出之光。
虫飞薨薨，甘与子同梦。
会且归矣，无庶予子憎。
----------------------------number 1873----------------------------
还（子之还兮）
先秦
诗经
【还】
子之还兮，遭我乎峱之间兮。
并驱从两肩兮，揖我谓我儇兮。
子之茂兮，遭我乎峱之道兮。
并驱从两牡兮，揖我谓我好兮。
子之昌兮，遭我乎峱之阳。
并驱从两狼兮，揖我谓我臧兮。
----------------------------number 1874----------------------------
著（俟我于著乎而）
先秦
诗经
【著】
俟我于著乎而。
充耳以素乎而，
尚之以琼华乎而。
俟我于庭乎而。
充耳以青乎而，
尚之以琼莹乎而。
俟我于堂乎而。
充耳以黄乎而，
尚之以琼英乎而。
----------------------------number 1875----------------------------
东方之日（东方之日兮）
先秦
诗经
【东方之日】
东方之日兮，彼姝者子，在我室兮。
在我室兮，履我即兮。
东方之月兮，彼姝者子，在我闼兮。
在我闼兮，履我发兮。
----------------------------number 1876----------------------------
东方未明（东方未明）
先秦
诗经
【东方未明】
东方未明，颠倒衣裳。
颠之倒之，自公召之。
东方未晞，颠倒裳衣。
颠之倒之，自公令之。
折柳樊圃，狂夫瞿瞿。
不能辰夜，不夙则莫。
----------------------------number 1877----------------------------
南山（南山崔崔）
先秦
诗经
【南山】
南山崔崔，雄狐绥绥。
鲁道有荡，齐子由归。
既曰归止，曷又怀止？
葛屦五两，冠緌双止。
鲁道有荡，齐子庸止。
既曰庸止，曷又从止？
兿麻如之何？衡从其亩。
取妻如之何？必告父母。
既曰告止，曷又鞫止？
析薪如之何？匪斧不克。
取妻如之何？匪媒不得。
既曰得止，曷又极止？
----------------------------number 1878----------------------------
甫田（无田甫田）
先秦
诗经
【甫田】
无田甫田，维莠骄骄。
无思远人，劳心忉忉。
无田甫田，维莠桀桀。
无思远人，劳心怛怛。
婉兮娈兮，总角丱兮。
未几见兮，突而弁兮。
----------------------------number 1879----------------------------
卢令（卢令令）
先秦
诗经
卢令令，其人美且仁。
卢重环，其人美且鬈。
卢重鋂，其人美且偲。
----------------------------number 1880----------------------------
敝笱（敝笱在梁）
先秦
诗经
【敝笱】
敝笱在梁，其鱼鲂鳏。
齐子归止，其从如云。
敝笱在梁，其鱼鲂鱮。
齐子归止，其从如雨。
敝笱在梁，其鱼唯唯。
齐子归止，其从如水。
----------------------------number 1881----------------------------
载驱（载驱薄薄）
先秦
诗经
【载驱】
载驱薄薄，簟茀朱鞹。
鲁道有荡，齐子发夕。
四骊济济，垂辔沵沵。
鲁道有荡，齐子岂弟。
汶水汤汤，行人彭彭。
鲁道有荡，齐子翱翔。
汶水滔滔，行人儦儦，
鲁道有荡，齐子游敖。
----------------------------number 1882----------------------------
猗嗟（猗嗟昌兮）
先秦
诗经
【猗嗟】
猗嗟昌兮，颀而长兮。
抑若扬兮，美目扬兮。
巧趋跄兮，射则臧兮。
猗嗟名兮，美目清兮，仪既成兮。
终日射侯，不出正兮，展我甥兮。
猗嗟娈兮，清扬婉兮。
舞则选兮，射则贯兮。
四矢反兮，以御乱。
----------------------------number 1883----------------------------
葛屦（纠纠葛屦）
先秦
诗经
【葛屦】
纠纠葛屦，可以履霜？
掺掺女手，可以缝裳？
要之襋之，好人服之。
好人提提，宛然左辟，佩其象揥。
维是褊心，是以为刺。
----------------------------number 1884----------------------------
汾沮洳（彼汾沮洳）
先秦
诗经
【汾沮洳】
彼汾沮洳，言采其莫。
彼其之子，美无度。
美无度，殊异乎公路。
彼汾一方，言采其桑。
彼其之子，美如英。
美如英，殊异乎公行。
彼汾一曲，言采其藚。
彼其之子，美如玉。
美如玉，殊异乎公族。
----------------------------number 1885----------------------------
园有桃（园有桃）
先秦
诗经
【园有桃】
园有桃，其实之肴。
心之忧矣，我歌且谣。
不知我者，谓我士也骄。
彼人是哉，子曰何其？
心之忧矣，有谁知之！
有谁知之！盖亦勿思！
园有桃，其实之食。
心之忧矣，聊以行国。
不知我者，谓我士也罔极。
彼人是哉，子曰何其？
心之忧矣，有谁知之！
有谁知之！盖亦勿思！
----------------------------number 1886----------------------------
陟岵（陟彼岵兮）
先秦
诗经
【陟岵】
陟彼岵兮，瞻望父兮。
父曰：嗟！予子行役，夙夜无已。
上慎旃哉！犹来！无止！
陟彼屺兮，瞻望母兮。
母曰：嗟！予季行役，夙夜无寐。
上慎旃哉！犹来！无弃！
陟彼冈兮，瞻望兄兮。
兄曰：嗟！予弟行役，夙夜必偕。
上慎旃哉！犹来！无死！
----------------------------number 1887----------------------------
十亩之间（十亩之间兮）
先秦
诗经
【十亩之间】
十亩之间兮，桑者闲闲兮，行与子还兮。
十亩之外兮，桑者泄泄兮，行与子逝兮。
----------------------------number 1888----------------------------
卜算子（娇软不胜垂）
清朝
纳兰性德
【卜算子】
新柳
娇软不胜垂，
瘦怯那禁舞。
多事年年二月风，
翦出鹅黄缕。
一种可怜生，
落日和烟雨。
苏小门前长短条，
即渐迷行处。
----------------------------number 1889----------------------------
采桑子（白衣裳凭朱栏立）
清朝
纳兰性德
【采桑子】
白衣裳凭朱栏立
凉月趖西
点鬓霜微
岁晏知君归不归
残更目断传书雁
尺素还稀
一味相思
准拟相看似旧时
----------------------------number 1890----------------------------
采桑子（拨灯书尽红笺也）
清朝
纳兰性德
【采桑子】
拨灯书尽红笺也，
依旧无聊。
玉漏迢迢，
梦里寒花隔玉箫。
几竿修竹三更雨，
叶叶萧萧。
分付秋潮，
莫误双鱼到谢桥。
----------------------------number 1891----------------------------
采桑子（而今才道当时错）
清朝
纳兰性德
【采桑子】
而今才道当时错
心绪凄迷
红泪偷垂
满眼春风百事非
情知此后来无计
强说欢期
一别如斯
落尽梨花月又西
----------------------------number 1892----------------------------
采桑子（非关僻爱轻模样）
清朝
纳兰性德
【采桑子】
塞上泳雪花
非关僻爱轻模样，
冷处偏佳。
别有根芽，
不是人间富贵花。
谢娘别后谁能惜，
漂泊天涯。
寒月悲笳，
万里西风瀚海沙。
----------------------------number 1893----------------------------
采桑子（冷香萦遍红桥梦）
清朝
纳兰性德
【采桑子】
冷香萦遍红桥梦，
梦觉城笳。
月上桃花，
雨歇春寒燕子家。
箜篌别后谁能鼓，
肠断天涯。
暗损韶华，
一缕茶烟透碧纱。
----------------------------number 1894----------------------------
采桑子（凉生露气湘弦润）
清朝
纳兰性德
【采桑子】
凉生露气湘弦润
暗滴花梢
帘影谁摇
燕蹴风丝上柳条
舞鹍镜匣开频掩
檀粉慵调
朝泪如潮
昨夜香衾觉梦遥
----------------------------number 1895----------------------------
采桑子（谁翻乐府凄凉曲）
清朝
纳兰性德
【采桑子】
谁翻乐府凄凉曲
风也萧萧
雨也萧萧
瘦尽灯花又一宵
不知何事萦怀抱
醒也无聊
醉也无聊
梦也何曾到谢桥
----------------------------number 1896----------------------------
采桑子（桃花羞作无情死）
清朝
纳兰性德
【采桑子】
桃花羞作无情死
感激东风
吹落娇红
飞入窗间伴懊侬
谁怜辛苦东阳瘦
也为春慵
不及芙蓉
一片幽情冷处浓
----------------------------number 1897----------------------------
采桑子（土花曾染湘娥黛）
清朝
纳兰性德
【采桑子】
土花曾染湘娥黛，
铅泪难消。
清韵谁敲，
不是犀椎是凤翘。
只应长伴端溪紫，
割取秋潮。
鹦鹉偷教，
方响前头见玉箫。
----------------------------number 1898----------------------------
采桑子（谢家庭院残更立）
清朝
纳兰性德
【采桑子】
谢家庭院残更立
燕宿雕粱
月度银墙
不辨花丛那瓣香
此情已自成追忆
零落鸳鸯
雨歇微凉
十一年前梦一场
----------------------------number 1899----------------------------
采桑子（严宵拥絮频惊起）
清朝
纳兰性德
【采桑子】
严宵拥絮频惊起，
扑面霜空。
斜汗朦胧，
冷逼毡帷火不红。
香篝翠被浑闲事，
回首西风。
数盏残钟，
一穗灯花似梦中。
----------------------------number 1900----------------------------
长相思（山一程，水一程）
清朝
纳兰性德
【长相思】
山一程，水一程，
身向榆关那畔行，
夜深千帐灯。
风一更，雪一更，
聒碎乡心梦不成，
故园无此声。
----------------------------number 1901----------------------------
点绛唇（别样幽芬）
清朝
纳兰性德
【点绛唇】
别样幽芬，
更无浓艳催开处。
凌波欲去，
且为东风住。
忒煞萧疏，
怎耐秋如许？
还留取，
冷香半缕，
第一湘江雨。
----------------------------number 1902----------------------------
点绛唇（小院新凉）
清朝
纳兰性德
【点绛唇】
小院新凉，
晚来顿觉罗衫薄。
不成孤酌，
形影空酬酢。
萧寺怜君，
别绪应萧索。
西风恶，
夕阳吹角，
一阵槐花落。
----------------------------number 1903----------------------------
蝶恋花（今古河山无定据）
清朝
纳兰性德
【蝶恋花】
出塞
今古河山无定据。
画角声中，牧马频来去。
满目荒凉谁可语？
西风吹老丹枫树。
从前幽怨应无数。
铁马金戈，青冢黄昏路。
一往情深深几许？
深山夕照深秋雨。
----------------------------number 1904----------------------------
蝶恋花（辛苦最怜天上月）
清朝
纳兰性德
【蝶恋花】
辛苦最怜天上月，
一昔如环，
昔昔长如玦。
若似月轮终皎洁，
不辞冰雪为卿热。
无那尘缘容易绝，
燕子依然、软踏帘钩说。
唱罢秋坟愁未歇，
春丛认取双栖蝶。
----------------------------number 1905----------------------------
蝶恋花（又到绿杨曾折处）
清朝
纳兰性德
【蝶恋花】
又到绿杨曾折处，
不语垂鞭，踏遍清秋路。
衰草连天无意绪，
雁声远向萧关去。
不恨天涯行役苦，
只恨西风，吹梦成今古。
明日客程还几许，
沾衣况是新寒雨。
----------------------------number 1906----------------------------
画堂春（一生一代一双人）
清朝
纳兰性德
【画堂春】
一生一代一双人，
争教两处消魂。
相思相望不相亲，
天为谁春？
浆向蓝桥易乞，
药成碧海难奔。
若容相访饮牛津，
相对忘贫。
----------------------------number 1907----------------------------
浣溪沙（莲漏三声烛半条）
清朝
纳兰性德
【浣溪沙】
莲漏三声烛半条，
杏花微鱼湿轻绡，
那将红豆寄无聊？
春色已看浓似酒，
归期安得信如潮，
离魂入夜倩谁招？
----------------------------number 1908----------------------------
浣溪沙（谁念西风独自凉）
清朝
纳兰性德
【浣溪沙】
谁念西风独自凉
萧萧黄叶闭疏窗
沉思往事立残阳
被酒莫惊春睡重
赌书消得泼茶香
当时只道是寻常
----------------------------number 1909----------------------------
浣溪沙（杨柳千条送马蹄）
清朝
纳兰性德
【浣溪沙】
古北口
杨柳千条送马蹄，
北来征雁旧南飞，
客中谁与换春衣。
终古闲情归落照，
一春幽梦逐游丝，
信回刚道别多时。
----------------------------number 1910----------------------------
记征人语（边月无端照别离）
清朝
纳兰性德
【记征人语】
边月无端照别离，
故园何处寄相思。
西风不解征人语，
一夕萧萧满大旗。
----------------------------number 1911----------------------------
减字木兰花（相逢不语）
清朝
纳兰性德
【减字木兰花】
相逢不语，
一朵芙蓉著秋雨。
小晕红潮，
斜溜鬟心只凤翘。
待将低唤，
直为凝情恐人见。
欲诉幽怀，
转过回栏叩玉钗。
----------------------------number 1912----------------------------
金缕曲（此恨何时已）
清朝
纳兰性德
【金缕曲】
亡妇忌日有感
此恨何时已？
滴空阶，寒更雨歇，葬花天气。
三载悠悠魂梦杳，是梦久应醒矣。
料也觉，人间无味。
不及夜台尘土隔，冷清清，一片埋愁地。
钗钿约，竟抛弃！
重泉若有双鱼寄，
好知他，年来苦乐，与谁相倚。
我自终宵成转侧，忍听湘弦重理？
待结个，他生知己，还怕两人俱薄命，
再缘悭，剩月零风里。
清泪尽，纸灰起。
----------------------------number 1913----------------------------
金缕曲（德也狂生耳）
清朝
纳兰性德
【金缕曲】
赠梁汾
德也狂生耳
偶然间、淄尘京国，乌衣门第
有酒惟浇赵州土，谁会成生此意
不信道、遂成知己
青眼高歌俱未老
向尊前、拭尽英雄泪
君不见，月如水
共君此夜须沉醉
且由他、娥眉谣诼，古今同忌
身世悠悠何足问，冷笑置之而已
寻思起、从头翻悔
一日心期千劫在
后身缘、恐结他生里
然诺重，君须记
----------------------------number 1914----------------------------
酒泉子（谢却荼蘼）
清朝
纳兰性德
【酒泉子】
谢却荼蘼
一片月明如水
篆香消
尤未睡
早鸦啼
嫩寒无赖罗衣薄
休傍阑干角
最愁人
灯欲落
雁还飞
----------------------------number 1915----------------------------
浪淘沙（红影湿幽窗）
清朝
纳兰性德
【浪淘沙】
红影湿幽窗
瘦尽春光
雨余花外却斜阳
谁见薄衫低髻子
还惹思量
莫道不凄凉
早近持觞
暗思何事断人肠
曾是向他春梦里
瞥遇回廊
----------------------------number 1916----------------------------
浪淘沙（夜雨做成秋）
清朝
纳兰性德
【浪淘沙】
夜雨做成秋
恰上心头
教他珍重护风流
端的为谁添病也
更为谁羞
密意未曾休
密愿难酬
珠帘四卷月当楼
暗忆欢期真似梦
梦也须留
----------------------------number 1917----------------------------
临江仙（飞絮飞花何处是）
清朝
纳兰性德
【临江仙】
寒柳
飞絮飞花何处是，
层冰积雪摧残。
疏疏一树五更寒。
爱他明月好，
憔悴也相关。
最是繁丝摇落后，
转教人忆春山。
湔裙梦断续应难。
西风多少恨，
吹不散眉弯。
----------------------------number 1918----------------------------
柳枝词（池上闲房碧树围）
清朝
纳兰性德
【柳枝词】
池上闲房碧树围，
帘纹如彀上斜晖。
生憎飞絮吹难定，
一出红窗便不归。
----------------------------number 1919----------------------------
秣陵怀古（山色江声共寂寥）
清朝
纳兰性德
【秣陵怀古】
山色江声共寂寥，
十三陵树晚萧萧。
中原事业如江左，
芳草何须怨六朝。
----------------------------number 1920----------------------------
木兰词（人生若只如初见）
清朝
纳兰性德
【木兰词】
拟古决绝词柬友
人生若只如初见
何事秋风悲画扇
等闲变却故人心
却道故人心易变
骊山语罢清宵半
泪雨零铃终不怨
何如薄倖锦衣郎
比翼连枝当日愿
----------------------------number 1921----------------------------
南乡子（泪咽却无声）
清朝
纳兰性德
【南乡子】
为亡妇题照
泪咽却无声。
只向从前悔薄情，
凭仗丹青重省识。
盈盈。一片伤心画不成。
别语忒分明。
午夜鹣鹣梦早醒。
卿自早醒侬自梦，
更更。泣尽风檐夜雨铃。
----------------------------number 1922----------------------------
菩萨蛮（春花春月年年客）
清朝
纳兰性德
【菩萨蛮】
春花春月年年客，
怜春又怕春离别。
只为晓风愁，
催花扑玉钩。
娟娟双蛱蝶，
宛转飞花侧。
花底一声歌，
疼花花奈何。
----------------------------number 1923----------------------------
菩萨蛮（春云吹散湘帘雨）
清朝
纳兰性德
【菩萨蛮】
春云吹散湘帘雨
絮黏蝴蝶飞还住
人在玉楼中
楼高四面风
柳烟丝一把
暝色笼鸳瓦
休近小阑干
夕阳无限山
----------------------------number 1924----------------------------
菩萨蛮（催花未歇花奴鼓）
清朝
纳兰性德
【菩萨蛮】
催花未歇花奴鼓，
酒醒已见残红舞。
不忍覆余觞，
临风泪数行。
粉香看欲别，
空胜当时月。
月也异当时，
凄清照鬓丝。
----------------------------number 1925----------------------------
菩萨蛮（隔花才歇帘纤雨）
清朝
纳兰性德
【菩萨蛮】
隔花才歇帘纤雨，
一声弹指浑无语。
梁燕自只归，
长条脉脉垂。
小屏山色远，
妆薄铅华浅。
独自立瑶阶，
透寒金缕鞋。
----------------------------number 1926----------------------------
菩萨蛮（晶帘一片伤心白）
清朝
纳兰性德
【菩萨蛮】
晶帘一片伤心白
云鬟香雾成遥隔
无语问添衣
桐阴月已西
西风鸣络纬
不许愁人睡
只是去年秋
如何泪欲流
----------------------------number 1927----------------------------
菩萨蛮（朔风吹散三更雪）
清朝
纳兰性德
【菩萨蛮】
朔风吹散三更雪
倩魂犹恋桃花月
梦好莫催醒
由他好处行
无端听画角
枕畔红冰薄
塞马一声嘶
残星拂大旗
----------------------------number 1928----------------------------
菩萨蛮（为春憔悴留春住）
清朝
纳兰性德
【菩萨蛮】
为春憔悴留春住
那禁半霎催归雨
深巷卖樱桃
雨余红更娇
黄昏清泪阁
忍便花飘泊
消得一声莺
东风三月情
----------------------------number 1929----------------------------
菩萨蛮（问君何事轻离别）
清朝
纳兰性德
【菩萨蛮】
问君何事轻离别
一年能几团栾月
杨柳乍如丝
故园春尽时
春归归不得
两桨松花隔
旧事逐寒朝
啼鹃恨未消
----------------------------number 1930----------------------------
菩萨蛮（雾窗寒对遥天暮）
清朝
纳兰性德
【菩萨蛮】
回文
雾窗寒对遥天暮，
暮天遥对寒窗雾。
花落正啼鸦，
鸦啼正落花。
袖罗垂影瘦，
瘦影垂罗袖。
风翦一丝红，
红丝一翦风。
----------------------------number 1931----------------------------
菩萨蛮（一半残阳下小楼）
清朝
纳兰性德
【菩萨蛮】
一半残阳下小楼，
朱帘斜控软金钩。
倚栏无绪不能愁。
有个盈盈骑马过，
薄妆浅黛亦风流。
见人羞涩却回头。
----------------------------number 1932----------------------------
沁园春（瞬息浮生）
清朝
纳兰性德
【沁园春】
丁巳重阳前三日，梦亡妇淡妆素服，执手哽咽，语多不复能记。但临别有云：衔恨愿为天上月，年年犹得向郎圆。妇素未工诗，不知何以得此也。觉后感赋长调。
瞬息浮生，
薄命如斯，
低徊怎忘？
记绣榻闲时，
并吹红雨，
雕阑曲处，
同倚斜阳。
梦好难留，
诗残莫续，
赢得更深哭一场。
遗容在，
灵飙一转，
未许端详。
重寻碧落茫茫，
料短发，
朝来定有霜。
便人间天上，
尘缘未断，
春花秋月，
触绪还伤。
欲结绸缪，
翻惊摇落，
两处鸳鸯各自凉！
真无奈，
把声声檐雨，
谱出回肠。
----------------------------number 1933----------------------------
青衫湿（近来无限伤心事）
清朝
纳兰性德
【青衫湿】
悼亡
近来无限伤心事
谁与话长更
从教分付
绿窗红泪
早雁初莺
当时领略
自尽断送
总负多情
忽疑君到
漆灯风飐
痴数春星
----------------------------number 1934----------------------------
清平乐（风鬟雨鬓）
清朝
纳兰性德
【清平乐】
风鬟雨鬓
偏是来无准
倦倚玉阑看月晕
容易语低香近
软风吹过窗纱
心期便隔天涯
从此伤春伤别
黄昏只对梨花
----------------------------number 1935----------------------------
清平乐（泠泠彻夜）
清朝
纳兰性德
【清平乐】
弹琴峡题壁
泠泠彻夜
谁是知音者
如梦前朝何处也
一曲边愁难写
极天关塞云中
人随雁落西风
唤取红巾翠袖
莫教泪洒英雄
----------------------------number 1936----------------------------
如梦令（木叶纷纷归路）
清朝
纳兰性德
【如梦令】
木叶纷纷归路，
残月晓风何处。
消息半浮沉，
今夜相思几许。
秋雨、秋雨，
一半西风吹去。
----------------------------number 1937----------------------------
如梦令
万帐穹庐人醉
清朝
纳兰性德
如梦令
万帐穹庐人醉
万帐穹庐人醉，
星影摇摇欲坠，
归梦隔狼河，
又被河声搅碎。
还睡、还睡，
解道醒来无味。
----------------------------number 1938----------------------------
如梦令（纤月黄昏庭院）
清朝
纳兰性德
【如梦令】
纤月黄昏庭院，
语密翻教醉浅。
知否那人心？
旧恨新欢相半。
谁见？谁见？
珊枕泪痕红泫。
----------------------------number 1939----------------------------
生查子（惆怅彩云飞）
清朝
纳兰性德
【生查子】
惆怅彩云飞，
碧落知何许？
不见合欢花，
空倚相思树。
总是别时情，
那得分明语。
判得最长宵，
数尽厌厌雨。
----------------------------number 1940----------------------------
生查子（短焰剔残花）
清朝
纳兰性德
【生查子】
短焰剔残花，
夜久边声寂。
倦舞却闻鸡，
暗觉青绫湿。
天水接冥蒙，
一角西南白。
欲渡浣花溪，
远梦轻无力。
----------------------------number 1941----------------------------
摊破浣溪沙（风絮飘残已化萍）
清朝
纳兰性德
【摊破浣溪沙】
风絮飘残已化萍，
泥莲刚倩藕丝萦；
珍重别拈香一瓣，
记前生。
人到情多情转薄，
而今真个不多情；
又到断肠回首处，
泪偷零。
----------------------------number 1942----------------------------
相见欢（落花如梦凄迷）
清朝
纳兰性德
【相见欢】
落花如梦凄迷，
麝烟微，
又是夕阳潜下小楼西。
愁无限，
消瘦尽，
有谁知？
闲教玉笼鹦鹉念郎诗。
----------------------------number 1943----------------------------
相见欢（微云一抹遥峰）
清朝
纳兰性德
【相见欢】
微云一抹遥峰，
冷溶溶，
恰与个人清晓画眉同。
红蜡泪，
青绫被，
水沉浓，
却与黄茅野店听西风。
----------------------------number 1944----------------------------
于中好（尘满疏帘素带飘）
清朝
纳兰性德
【于中好】
七月初四夜风雨，其明日是亡妇生辰
尘满疏帘素带飘，
真成暗度可怜宵。
几回偷拭青衫泪，
忽傍犀奁见翠翘。
惟有恨，转无聊
五更依旧落花朝。
衰杨叶尽丝难尽，
冷雨凄风打画桥。
----------------------------number 1945----------------------------
昭君怨（暮雨丝丝吹湿）
清朝
纳兰性德
【昭君怨】
暮雨丝丝吹湿，
倦柳愁荷风急。
瘦骨不禁秋，
总成愁。
别有心情怎说？
未是诉愁时节。
谯鼓已三更，
梦须成。
----------------------------number 1946----------------------------
鹧鸪天（背立盈盈故作羞）
清朝
纳兰性德
【鹧鸪天】
背立盈盈故作羞
手挪梅蕊打肩头
欲将离恨寻郎说
待得郎归恨却休
云澹澹，水悠悠
一声横笛锁空楼
何时共泛春溪月
断岸垂杨一叶舟
----------------------------number 1947----------------------------
鹧鸪天（雁贴寒云次第飞）
清朝
纳兰性德
【鹧鸪天】
雁贴寒云次第飞，
向南犹自怨归迟。
谁能瘦马关山道，
又到西风扑鬓时。
人杳杳，思依依，
更无芳树有鸟啼。
凭将扫黛窗前月，
持向今朝照别离。
----------------------------number 1948----------------------------
五羊皮歌（百里奚）
先秦
百里杜氏
【五羊皮歌】
百里奚，五羊皮！
忆别时，烹伏雌，
舂黄齑，炊扊扅。
今日富贵忘我为？
百里奚，五羊皮，
父梁肉，子啼饥。
夫文绣，妻浣衣。
嗟乎！富贵忘我为？
百里奚，五羊皮。
昔之日，君行而我啼。
今之日，君坐而我离。
嗟乎！富贵忘我为？
----------------------------number 1949----------------------------
易水歌（风萧萧兮易水寒）
先秦
荆轲
【易水歌】
风萧萧兮易水寒，
壮士一去兮不复还。
----------------------------number 1950----------------------------
采葛妇歌（葛不连蔓棻台台）
先秦
先秦无名氏
【采葛妇歌】
葛不连蔓棻台台。我君心苦命更之。
尝胆不苦甘如饴。令我采葛以作丝。
女工织兮不敢迟。弱于罗兮轻霏霏。
号絺素兮将献之。越王悦兮忘罪除。
吴王叹兮飞尺书。增封益地赐羽奇。
机杖茵蓐诸侯仪。群臣拜舞天颜舒。
我王何忧能不移。饥不遑食四体疲。
----------------------------number 1951----------------------------
采芑歌（妪乎采芑）
先秦
先秦无名氏
【采芑歌】
妪乎采芑。归乎田成子。
----------------------------number 1952----------------------------
成人歌（蚕则绩而蟹有匡）
先秦
先秦无名氏
【成人歌】
蚕则绩而蟹有匡。
范则冠而蝉有绥。
兄则死而子皋为之衰。
----------------------------number 1953----------------------------
楚狂接舆歌（凤兮凤兮何德之衰也）
先秦
先秦无名氏
【楚狂接舆歌】
凤兮凤兮何德之衰也。来也不可待。
往事不可追也。天下有道。
圣人成焉。天下无道。
圣人生焉。方今之时。
仅免刑焉。福轻乎羽。
莫之知载。祸重乎地。
莫之知避。已乎已乎。
临人以德。殆乎殆乎。
画地而趋。迷阳迷阳。
无伤吾行。吾行却曲。
无伤吾足。
----------------------------number 1954----------------------------
楚聘歌（大道隐兮礼为基）
先秦
先秦无名氏
【楚聘歌】
大道隐兮礼为基。
贤人窜兮将待时。
天下如一兮欲何之。
----------------------------number 1955----------------------------
楚人诵子文歌（子文之族）
先秦
先秦无名氏
【楚人诵子文歌】
子文之族。犯国法程。
延理释之。子文不听。
恤顾怨萌。方正公平。
----------------------------number 1956----------------------------
楚人为诸御己歌（薪乎菜乎）
先秦
先秦无名氏
【楚人为诸御己歌】
薪乎菜乎。无诸御己讫无子乎。
菜乎薪乎。无诸御己讫无人乎。
----------------------------number 1957----------------------------
大唐歌（舟张辟雍）
先秦
先秦无名氏
【大唐歌】
舟张辟雍。鶬鶬相从。
八风囘囘。凤皇喈喈。
----------------------------number 1958----------------------------
弹歌（断竹续竹）
先秦
先秦无名氏
【弹歌】
断竹续竹。
飞土逐宍。
----------------------------number 1959----------------------------
弹铗歌（长铗归来乎食无鱼）
先秦
先秦无名氏
【弹铗歌】
长铗归来乎食无鱼。
长铗归来乎出无车。
长铗归来乎无以为家。
----------------------------number 1960----------------------------
冻水歌（冻水洗我若之何）
先秦
先秦无名氏
【冻水歌】
冻水洗我若之何。
太上糜散我若之何。
----------------------------number 1961----------------------------
垓下歌（力拔山兮气盖世）
汉朝
项羽
力拔山兮气盖世。
时不利兮骓不逝。
骓不逝兮可奈何！
虞兮虞兮奈若何！
----------------------------number 1962----------------------------
大风歌（大风起兮云飞扬）
汉朝
刘邦
大风起兮云飞扬，
威加海内兮归故乡。
安得猛士兮守四方！
----------------------------number 1963----------------------------
和项王歌（汉兵已略地）
汉朝
虞姬
【和项王歌】
汉兵已略地，四方楚歌声。
大王意气尽，贱妾何聊生！
----------------------------number 1964----------------------------
春歌（子为王）
汉朝
戚夫人
【春歌】
子为王，母为虏。
终日舂薄暮，常与死为伍。
相离三千里，当谁使告汝？
----------------------------number 1965----------------------------
秋风辞（秋风起兮白云飞）
汉朝
刘彻
秋风起兮白云飞，
草木黄落兮雁南归。
兰有秀兮菊有芳，
怀佳人兮不能忘。
泛楼船兮济汾河，
横中流兮扬素波。
箫鼓鸣兮发棹歌，
欢乐极兮哀情多。
少壮几时兮奈老何！
----------------------------number 1966----------------------------
瓠子歌二首（瓠子决兮将奈何）
汉朝
刘彻
【瓠子歌二首】
其一
瓠子决兮将奈何？
浩浩洋洋兮闾殚为河。
殚为河兮地不得宁，
功无已时兮吾山平。
吾山平分巨野溢，
鱼沸郁兮柏冬日。
正道弛兮离常流，
蚊龙骋兮方远游。
归旧川兮神哉沛，
不封禅兮安知外？
为我谓河伯兮何不仁，
泛滥不止兮愁吾人。
齧桑浮兮淮泗满，
久不反兮水维缓。
其二
河汤汤兮激潺湲，
北渡迂兮浚流难。
搴长筊兮沉美玉，
河伯许兮薪不属。
薪不属兮卫人罪，
烧萧条兮噫乎何以御水？
颓林竹兮楗石菑，
宣房塞兮万福来！
----------------------------number 1967----------------------------
李夫人歌（是邪非邪）
汉朝
刘彻
【李夫人歌】
是邪非邪？
立而望之，
偏何姗姗其来迟！
----------------------------number 1968----------------------------
佳人歌（北方有佳人）
汉朝
李延年
【
佳人歌
】
北方有佳人，绝世而独立。
一顾倾人城，再顾倾人国。
宁不知倾城与倾国？
佳人难再得！
----------------------------number 1969----------------------------
长门赋（孝武皇帝陈皇后时得幸）
汉朝
司马相如
【长门赋】
孝武皇帝陈皇后时得幸，颇妒。别在长门宫，愁闷悲思。闻蜀郡成都司马相如天下工为文，奉黄金百斤为相如、文君取酒，因于解悲愁之辞。而相如为文以悟上，陈皇后复得亲幸。
夫何一佳人兮，步逍遥以自虞。魂逾佚而不反兮，形枯槁而独居。言我朝往而暮来兮，饮食乐而忘人。心慊移而不省故兮，交得意而相亲。
伊予志之慢愚兮，怀贞悫之欢心。愿赐问而自进兮，得尚君之玉音。奉虚言而望诚兮，期城南之离宫。修薄具而自设兮，君曾不肯乎幸临。廓独潜而专精兮，天漂漂而疾风。登兰台而遥望兮，神怳怳而外淫。浮云郁而四塞兮，天窈窈而昼阴。雷殷殷而响起兮，声象君之车音。飘风回而起闺兮，举帷幄之襜襜。桂树交而相纷兮，芳酷烈之訚訚。孔雀集而相存兮，玄猿啸而长吟。翡翠协翼而来萃兮，鸾凤翔而北南。
心凭噫而不舒兮，邪气壮而攻中。下兰台而周览兮，步从容于深宫。正殿块以造天兮，郁并起而穹崇。间徙倚于东厢兮，观夫靡靡而无穷。挤玉户以撼金铺兮，声噌吰而似钟音。
刻木兰以为榱兮，饰文杏以为梁。罗丰茸之游树兮，离楼梧而相撑。施瑰木之欂栌兮，委参差以槺梁。时仿佛以物类兮，象积石之将将。五色炫以相曜兮，烂耀耀而成光。致错石之瓴甓兮，象玳瑁之文章。张罗绮之幔帷兮，垂楚组之连纲。
抚柱楣以从容兮，览曲台之央央。白鹤嗷以哀号兮，孤雌跱于枯肠。日黄昏而望绝兮，怅独托于空堂。悬明月以自照兮，徂清夜于洞房。援雅琴以变调兮，奏愁思之不可长。案流徵以却转兮，声幼眇而复扬。贯历览其中操兮，意慷慨而自卬。左右悲而垂泪兮，涕流离而从横。舒息悒而增欷兮，蹝履起而彷徨。揄长袂以自翳兮，数昔日之諐殃。无面目之可显兮，遂颓思而就床。抟芬若以为枕兮，席荃兰而茞香。
忽寝寐而梦想兮，魄若君之在旁。惕寤觉而无见兮，魂迋迋若有亡。众鸡鸣而愁予兮，起视月之精光。观众星之行列兮，毕昴出于东方。望中庭之蔼蔼兮，若季秋之降霜。夜曼曼其若岁兮，怀郁郁其不可再更。澹偃蹇而待曙兮，荒亭亭而复明。妾人窃自悲兮，究年岁而不敢忘。
----------------------------number 1970----------------------------
琴歌二首（凤兮凤兮归故乡）
汉朝
司马相如
【琴歌二首】
凤兮凤兮归故乡，遨游四海求其皇。
时未遇兮无所将，何悟今兮升斯堂！
有艳淑女在闺房，室迩人遐毒我肠。
何缘交颈为鸳鸯，胡颉颃兮共翱翔！
皇兮皇兮从我栖，得托孳尾永为妃。
交情通意心和谐，中夜相从知者谁？
双翼俱起翻高飞，无感我思使余悲。
----------------------------number 1971----------------------------
五噫歌（陟彼北芒兮）
汉朝
梁鸿
【五噫歌】
陟彼北芒兮，噫！
顾瞻帝京兮，噫！
宫阙崔巍兮，噫！
民之劬劳兮，噫！
辽辽未央兮，噫！
----------------------------number 1972----------------------------
归田赋（游都邑以永久）
汉朝
张衡
【归田赋】
游都邑以永久，无明略以佐时。徒临川以羡鱼，俟河清乎未期。感蔡子之慷慨，从唐生以决疑。谅天道之微昧，追渔父以同嬉。超埃尘以遐逝，与世事乎长辞。
于是仲春令月，时和气清；原隰郁茂，百草滋荣。王雎鼓翼，仓庚哀鸣；交颈颉颃，关关嘤嘤。于焉逍遥，聊以娱情。
尔乃龙吟方泽，虎啸山丘。仰飞纤缴，俯钓长流。触矢而毙，贪饵吞钩。落云间之逸禽，悬渊沉之鲨鰡。
于时曜灵俄景，继以望舒。极般游之至乐，虽日夕而忘劬。感老氏之遗诫，将回驾乎蓬庐。弹五弦之妙指，咏周、孔之图书。挥翰墨以奋藻，陈三皇之轨模。苟纵心于物外，安知荣辱之所如。
----------------------------number 1973----------------------------
四愁诗（我所思兮在太山）
汉朝
张衡
【四愁诗】
我所思兮在太山，
欲往从之梁父艰。
侧身东望涕沾翰。
美人赠我金错刀，
何以报之英琼瑶。
路远莫致倚逍遥，
何为怀忧心烦劳。
我所思兮在桂林，
欲往从之湘水深。
侧身南望涕沾襟。
美人赠我琴琅玕，
何以报之双玉盘。
路远莫致倚惆怅，
何为怀忧心烦怏。
我所思兮在汉阳，
欲往从之陇阪长。
侧身西望涕沾裳。
美人赠我貂襜褕，
何以报之明月珠。
路远莫致倚踟蹰，
何为怀忧心烦纡。
我所思兮在雁门，
欲往从之雪雰雰。
侧身北望涕沾巾。
美人赠我锦绣段，
何以报之青玉案。
路远莫致倚增叹，
何为怀忧心烦惋。
----------------------------number 1974----------------------------
与刘伯宗绝交诗（北山有鸱）
汉朝
朱穆
【与刘伯宗绝交诗】
北山有鸱，不洁其翼。
飞不正向，寝不定息。
饥则木览，饱则泥伏。
饕餮贪污，臭腐是食。
填肠满嗉，嗜欲无极。
长鸣呼凤，谓凤无德。
凤之所趋，与子异域。
永从此诀，各自努力。
----------------------------number 1975----------------------------
疾邪诗二首（河清不可俟）
汉朝
赵壹
【疾邪诗二首】
河清不可俟，
人命不可延。
顺风激靡草，
富贵者称贤。
文籍虽满腹，
不如一囊钱。
伊优北堂上，
抗脏倚门边。
势家多所宜，
咳唾自成珠。
被褐怀金玉，
兰蕙化为刍。
贤者虽独悟，
所困在群愚。
且各守尔分，
勿复空驰驱。
哀哉复哀哉，
此是命矣夫！
----------------------------number 1976----------------------------
羽林郎（昔有霍家奴）
汉朝
辛延年
【羽林郎】
昔有霍家奴，
姓冯名子都。
依倚将军势，
调笑酒家胡。
胡姬年十五，
春日独当垆。
长裾连理带，
广袖合欢襦。
头上蓝田玉，
耳后大秦珠。
两鬟何窈宛，
一世良所无。
一鬟五百万，
两鬟千万余。
不意金吾子，
娉婷过我庐。
银鞍何煜爚，
翠盖空踟蹰。
就我求清酒，
丝绳提玉壶。
就我求珍肴，
金盘脍鲤鱼。
贻我青铜镜，
结我红罗裾。
不惜红罗裂，
何论轻贱躯。
男儿爱后妇，
女子重前夫。
人生有新旧，
贵贱不相逾。
多谢金吾子，
私爱徒区区。
----------------------------number 1977----------------------------
董娇娆（洛阳城东路）
汉朝
宋子侯
【董娇娆】
洛阳城东路，桃李生路旁。
花花自相对，叶叶自相当。
春风东北起，花叶正低昂。
不知谁家子，提笼行采桑。
纤手折其枝，花落何飘飏。
请谢彼姝子，何为见损伤？
高秋八九月，白露变为霜。
终年会飘堕，安得久馨香？
秋时自零落，春月复芬芳。
何时盛年去，欢爱永相忘。
吾欲竟此曲，此曲愁人肠。
归来酌美酒，挟瑟上高堂。
----------------------------number 1978----------------------------
赠妇诗（人生譬朝露）
汉朝
秦嘉
【赠妇诗】
人生譬朝露，居世多屯蹇。
忧艰常早至，欢会常苦晚。
念当奉时役，去尔日遥远。
遣车迎子还，空往复空返。
省书情凄怆，临食不能饭。
独坐空房中，谁与相劝勉。
长夜不能眠，伏枕独展转。
忧来如循环，匪席不可卷。
----------------------------number 1979----------------------------
赠妇诗（皇灵无私亲）
汉朝
秦嘉
【赠妇诗】
皇灵无私亲，为善荷天禄。
伤我与尔身，少小罹茕独。
既得结大义，欢乐苦不足。
念当远离别，思念叙款曲。
河广无舟梁，道近隔丘陆。
临路怀惆怅，中驾正踯躅。
浮云起高山，悲风激深谷。
良马不回鞍，轻车不转毂。
针药可屡进，愁思难为数。
贞士笃终始，恩义不可属。
----------------------------number 1980----------------------------
赠妇诗（肃肃仆夫征）
汉朝
秦嘉
【赠妇诗】
肃肃仆夫征，锵锵扬和铃。
清晨当引迈，束带待鸡鸣。
顾看空室中，髣髴想姿形。
一别怀万恨，起坐为不宁。
何用叙我心，遗思致款诚。
宝钗好耀首，明镜可鉴形。
芳香去垢秽，素琴有清声。
诗人感木瓜，乃欲答瑶琼。
愧彼赠我厚，惭此往物轻。
虽知未足报，贵用叙我情。
----------------------------number 1981----------------------------
悲愁歌（吾家嫁我兮天一方）
汉朝
刘细君
【悲愁歌】
吾家嫁我兮天一方，
远托异国兮乌孙王。
穹庐为室兮毡为墙，
以肉为食兮酪为浆。
居常土思兮心内伤，
愿为黄鹄兮归故乡。
----------------------------number 1982----------------------------
怨旷思惟歌（秋木萋萋）
汉朝
王嫱
【怨旷思惟歌】
秋木萋萋，其叶萎黄。
有鸟处山，集于苞桑。
养育羽毛，形容生光。
既得生云，上游曲房。
离宫绝旷，身体摧藏。
志念抑沉，不得颉颃。
虽得委食，心有彷徨。
我独伊何，来往变常。
翩翩之燕，远集西羌。
高山峨峨，河水泱泱。
父兮母兮，道里悠长。
呜呼哀哉，忧心恻伤。
----------------------------number 1983----------------------------
白头吟（皑如山上雪）
汉朝
两汉乐府
【白头吟】
皑如山上雪，皎若云间月。
闻君有两意，故来相决绝。
今日斗酒会，明旦沟水头，
躞蹀御沟上，沟水东西流。
凄凄复凄凄，嫁娶不须啼。
愿得一心人，白头不相离。
竹竿何嫋嫋，鱼尾何簁簁。
男儿重意气，何用钱刀为！
----------------------------number 1984----------------------------
悲歌（悲歌可以当泣）
汉朝
两汉乐府
【悲歌】
悲歌可以当泣，
远望可以当归。
思念故乡，郁郁累累。
欲归家无人，欲渡河无船。
心思不能言，肠中车轮转。
----------------------------number 1985----------------------------
江南（江南可采莲）
汉朝
两汉乐府
【江南】
江南可采莲，莲叶何田田。
鱼戏莲叶间，
鱼戏莲叶东，鱼戏莲叶西，
鱼戏莲叶南，鱼戏莲叶北。
----------------------------number 1986----------------------------
平陵东（平陵东，松柏桐）
汉朝
两汉乐府
【平陵东】
平陵东，松柏桐，
不知何人劫义公。
劫义公，在高堂下，
交钱百万两走马。
两走马，亦诚难，
顾见追吏心中恻。
心中恻，血出漉，
归告我家卖黄犊。
----------------------------number 1987----------------------------
上山采蘼芜（上山采蘼芜）
汉朝
两汉乐府
【上山采蘼芜】
上山采蘼芜，下山逢故夫。
长跪问故夫：「新人复何如？」
「新人虽言好，未若故人姝。
颜色类相似，手爪不相如。」
「新人从门入，故人从閤去。」
「新人工织缣，故人工织素。
织缣日一匹，织素五丈余。
将缣来比素，新人不如故。」
----------------------------number 1988----------------------------
上邪（上邪）
汉朝
两汉乐府
【上邪】
上邪！
我欲与君相知，
长命无绝衰。
山无陵，江水为竭，
冬雷震震夏雨雪，
天地合，乃敢与君绝！
----------------------------number 1989----------------------------
十五从军征（十五从军征）
汉朝
两汉乐府
【十五从军征】
十五从军征，八十始得归。
道逢乡里人：家中有阿谁？
遥看是君家，松柏冢累累。
兔从狗窦入，雉从梁上飞。
中庭生旅谷，井上生旅葵。
舂谷持作饭，采葵持作羹。
羹饭一时熟，不知饴阿谁！
出门东向看，泪落沾我衣。
----------------------------number 1990----------------------------
有所思（有所思）
汉朝
两汉乐府
【有所思】
有所思，乃在大海南。
何用问遗君，双珠瑇瑁簪，
用玉绍缭之。
闻君有他心，拉杂摧烧之。
摧烧之，当风扬其灰。
从今以往，勿复相思，相思与君绝！
鸡鸣狗呔，兄嫂当知之。
妃呼豨！
秋风肃肃晨风飔，
东方须臾高知之。
----------------------------number 1991----------------------------
战城南（战城南）
汉朝
两汉乐府
【战城南】
战城南，死郭北，野死不葬乌可食。
为我谓乌：且为客豪！
野死谅不葬，腐肉安能去子逃？
水深激激，蒲苇冥冥；
枭骑战斗死，驽马徘徊鸣。
梁筑室，何以南？何以北？
禾黍不获君何食？愿为忠臣安可得？
思子良臣，良臣诚可思：
朝行出攻，暮不夜归！
----------------------------number 1992----------------------------
乌生（乌生八九子）
汉朝
两汉乐府
【乌生】
乌生八九子，
端坐秦氏桂树间。
唶我！
秦氏家有游遨荡子，
工用睢阳强，苏合弹
。
左手持强弹两丸，
出入乌东西。
唶我！
一丸即发中乌身，
乌死魂魄飞扬上天。
阿母生乌子时，
乃在南山岩石间。
唶我！
人民安知乌子处？
蹊径窈窕安从通？
白鹿乃在上林西苑中，
射工尚复得白鹿脯。
唶我！
黄鹄摩天极高飞，
后宫尚复得烹煮之。
鲤鱼乃在洛水深渊中，
钓钩尚得鲤鱼口。
唶我！
人民生各各有寿命，
死生何须复道前后！
----------------------------number 1993----------------------------
东门行（出东门，不顾归）
汉朝
两汉乐府
【东门行】
出东门，不顾归。
来入门，怅欲悲。
盎中无斗米储，
还视架上无悬衣。
拔剑东门去，
舍中儿母牵衣啼：
「他家但愿富贵，
贱妄与君共餔糜。
上用仓浪天故，
下当用此黄口儿。
今非！」
「咄！
行！吾去为迟！
白发时下难久居。」
----------------------------number 1994----------------------------
妇病行（妇病连年累岁）
汉朝
两汉乐府
【妇病行】
妇病连年累岁，传呼丈人前一言。
当言未及得言，不知泪下一何翩翩。
属累君两三孤子，莫我儿饥且寒，
有过慎莫笪笞，行当折摇，思复念之！
乱曰：
抱时无衣，襦复无里。
闭门塞牖，舍孤儿到市。
道逢亲交，泣坐不能起。
从乞求与孤买饵。
对交啼泣，泪不可止。
「我欲不伤悲不能已。」
探怀中钱持授交。
入门见孤儿，啼索其母抱。
徘徊空舍中。
「行复尔耳弃置勿复道」。
----------------------------number 1995----------------------------
蜨蝶行（蜨蝶之遨游东园）
汉朝
两汉乐府
【蜨蝶行】
蜨蝶之遨游东园，
奈何卒逢三月养子燕，
接我苜蓿间。
持之我入紫深宫中，
行缠之傅欂护间。
雀来燕。
燕子见衔脯来，
摇头鼓翼何轩奴轩。
----------------------------number 1996----------------------------
伤歌行（昭昭素明月）
汉朝
两汉乐府
【伤歌行】
昭昭素明月，辉光烛我床。
忧人不能寐，耿耿夜何长！
微风吹闺闼，罗帷自飘扬。
揽衣曳长带，屣履下高堂。
东西安所之，徘徊以彷徨。
春鸟翻南飞，翩翩独翱翔。
悲声命俦匹，哀鸣伤我肠。
感物怀所思，泣涕忽沾裳。
伫立吐高吟，舒愤诉弯苍。
----------------------------number 1997----------------------------
枯鱼过河泣（枯鱼过河泣）
汉朝
两汉乐府
【枯鱼过河泣】
枯鱼过河泣，
何时悔复及？
作书与鲂鱮，
相教慎出入。
----------------------------number 1998----------------------------
咄唶歌（枣下何攒攒）
汉朝
两汉乐府
【咄唶歌】
枣下何攒攒！
荣华各有时。
枣欲初赤时，
人从四边来。
枣适今日赐，
谁当仰视之？
----------------------------number 1999----------------------------
古八变歌（北风初秋至）
汉朝
两汉乐府
【古八变歌】
北风初秋至，吹我章华台。
浮云多暮色，似从崦嵫来。
枯桑鸣中林，络纬响空阶。
翩翩飞蓬征，怆怆游子怀。
故乡不可见，长望从此回。
----------------------------number 2000----------------------------
郑白渠歌（田于何所）
汉朝
两汉乐府
【郑白渠歌】
田于何所？池阳谷口。
郑国在前，白渠起后。
举臿如云，决渠为两。
水流灶下，鱼跃入釜。
泾水一石，其泥数斗，
且溉且粪，长我禾黍。
衣食京师，亿万之口。
----------------------------number 2001----------------------------
城中谣（城中好高髻）
汉朝
两汉乐府
【城中谣】
城中好高髻，
四方高一尺。
城中好广眉，
四方且半额。
城中好大袖，
四方全匹帛。
----------------------------number 2002----------------------------
京都谣（直如弦，死道边）
汉朝
两汉乐府
【京都谣】
直如弦，死道边。
曲如钩，反封侯。
----------------------------number 2003----------------------------
小麦谣（小麦青青大麦枯）
汉朝
两汉乐府
【小麦谣】
小麦青青大麦枯，
谁当获者妇与姑。
丈夫何在西击胡。
吏买马，君具车。
请为诸君鼓咙胡。
----------------------------number 2004----------------------------
桓灵时谣（举秀才，不知书）
汉朝
两汉乐府
【桓灵时谣】
举秀才，不知书。
察孝廉，父别居。
寒素清白浊如泥，
高第良将怯如黾。
----------------------------number 2005----------------------------
携手上河梁（携手上河梁）
汉朝
两汉乐府
【携手上河梁】
携手上河梁，游子暮何之？
徘徊蹊路侧，恨恨不得辞。
行人难久留，各言长相思，
安知非日月，弦望自有时？
努力崇明德，皓首以为期。
----------------------------number 2006----------------------------
别诗（骨肉缘枝叶）
汉朝
汉无名氏
【别诗】
骨肉缘枝叶，结交亦相因。
四海皆兄弟，谁为行路人。
况我连枝树，与子同一身。
昔为鸳和鸯，今为参与辰。
昔者长相近，邈若胡与秦。
惟念当乖离，恩情日以新。
鹿鸣思野草，可以喻嘉宾。
我有一樽酒，欲以赠远人。
愿子留斟酌，叙此平生亲。
黄鹄一远别，千里顾徘徊。
胡马失其群，思心常依依。
何况双飞龙，羽翼临当乖。
幸有弦歌曲，可以喻中怀。
请为游子吟，泠泠一何悲。
丝竹厉清声，慷慨有余哀。
长歌正激烈，中心怆以摧。
欲展清商曲，念子不得归。
俯仰内伤心，泪下不可挥。
愿为双黄鹄，送子俱远飞。
结发为夫妻，恩爱两不疑。
欢娱在今夕，嬿婉及良时。
征夫怀往路，起视夜何其？
参辰皆已没，去去从此辞。
行役在战场，相见未有期。
握手一长叹，泪为生别滋。
努力爱春华，莫忘欢乐时。
生当复来归，死当长相思。
烛烛晨明月，馥馥秋兰芳。
芬馨良夜发，随风闻我堂。
征夫怀远路，游子恋故乡。
寒冬十二月，晨起践严霜。
俯观江汉流，仰视浮云翔。
良友远别离，各在天一方。
山海隔中州，相去悠且长。
嘉会难再遇，欢乐殊未央。
愿君崇令德，随时爱景光。
----------------------------number 2007----------------------------
别诗（良时不再至）
汉朝
汉无名氏
【别诗】
良时不再至，离别在须臾。
屏营衢路侧，执手野踟蹰。
仰视浮云驰，奄忽互相逾。
风波一失所，各在天一隅。
长当从此别，且复立斯须。
欲因晨风发，送子以贱躯。
嘉会难再遇，三载为千秋。
临河濯长缨，念子怅悠悠。
远望悲风至，对酒不能酬。
行人怀往路，何以慰我愁。
独有盈觞酒，与子结绸缪。
携手上河梁，游子暮何之？
徘徊蹊路侧，恨恨不得辞。
行人难久留，各言长相思，
安知非日月，弦望自有时？
努力崇明德，皓首以为期。
----------------------------number 2008----------------------------
别诗（有鸟西南飞）
汉朝
汉无名氏
【别诗】
有鸟西南飞，熠熠似苍鹰。
朝发天北隅，暮闻日南陵。
欲寄一言去，托之笺彩缯。
因风附轻翼，以遗心蕴蒸。
鸟辞路悠长，羽翼不能胜。
意欲从鸟逝，驽马不可乘。
晨风鸣北林，熠耀东南飞。
愿言所相思，日暮不垂帷。
明月照高楼，想见余光辉。
玄鸟夜过庭，仿佛能复飞。
褰裳路踟蹰，彷徨不能归。
浮云日千里，安知我心悲。
思得琼树枝，以解长渴饥。
童童孤生柳，寄根河水泥。
连翩游客子，于冬服凉衣。
去家千余里，一身常渴饥。
寒夜立清庭，仰瞻天汉湄。
寒风吹我骨，严霜切我肌。
忧心常惨戚，晨风为我悲。
瑶光游何速，行愿去何迟。
仰视云间星，忽若割长帷。
低头还自怜，盛年行已衰。
依依恋明世，怆怆难久怀。
----------------------------number 2009----------------------------
步出城东门（步出城东门）
汉朝
汉无名氏
【步出城东门】
步出城东门，遥望江南路。
前日风雪中，故人从此去。
我欲渡河水，河水深无梁。
愿为双黄鹄，高飞还故乡。
----------------------------number 2010----------------------------
刺巴郡守诗（狗吠何喧喧）
汉朝
汉无名氏
【刺巴郡守诗】
狗吠何喧喧，有吏来在门。
披衣出门应，府记欲得钱。
语穷乞请期，吏怒反见尤。
旋步顾家中，家中无可为。
思往从邻贷，邻人言已匮。
钱钱何难得，令我独憔悴。
----------------------------number 2011----------------------------
孤儿行（孤儿生）
汉朝
汉无名氏
【孤儿行】
孤儿生，孤子遇，命独当苦。
父母在时，乘坚车，驾驷马。
父母已去，兄嫂令我行贾。
南到九江，东到齐与鲁。
腊月来归，不敢自言苦。
头多虮虱，面目多尘土。
大兄言办饭，大嫂言视马。
上高堂，行取殿下堂。
孤儿泪下如雨。
使我朝行汲，暮得水来归。
手为错，足下无菲。
怆怆履霜，中多蒺藜。
拔断蒺藜肠肉中，怆欲悲。
泪下渫渫，清涕累累。
冬无复襦，夏无单衣。
居生不乐，不如早去，下从地下黄泉。
春气动，草萌芽。
三月蚕桑，六月收瓜。
将是瓜车，来到还家。
瓜车反覆。
助我者少，啖瓜者多。
愿还我蒂，兄与嫂严。
独且急归，当兴校计。
乱曰：
里中一何譊譊，愿欲寄尺书，
将与地下父母，兄嫂难与久居。
----------------------------number 2012----------------------------
古歌（高田种小麦）
汉朝
汉无名氏
【古歌】
高田种小麦，
终久不成穗。
男儿在他乡，
焉得不憔悴。
----------------------------number 2013----------------------------
古歌（秋风萧萧愁杀人）
汉朝
汉无名氏
【古歌】
秋风萧萧愁杀人，
出亦愁，入亦愁。
座中何人，谁不怀忧？令我白头。
胡地多飙风，树木何修修。
离家日趋远，衣带日趋缓。
心思不能言，肠中车轮转。
----------------------------number 2014----------------------------
古绝句（藁砧今何在）
汉朝
汉无名氏
【古绝句】
藁砧今何在，
山上复有山。
何当大刀头，
破镜飞上天。
----------------------------number 2015----------------------------
古绝句（南山一桂树）
汉朝
汉无名氏
【古绝句】
南山一桂树，
上有双鸳鸯。
千年长交颈，
欢爱不相忘。
----------------------------number 2016----------------------------
古绝句（日暮秋云阴）
汉朝
汉无名氏
【古绝句】
日暮秋云阴，
江水清且深。
何用通音信，
莲花玳瑁簪。
----------------------------number 2017----------------------------
古绝句（菟丝从长风）
汉朝
汉无名氏
【古绝句】
菟丝从长风，
根茎无断绝。
无情尚不离，
有情安可别？
----------------------------number 2018----------------------------
古乐府（兰草自然香）
汉朝
汉无名氏
【古乐府】
兰草自然香，
生于大道旁。
要镰八九月，
俱在束薪中。
----------------------------number 2019----------------------------
古诗十九首（东城高且长）
汉朝
汉无名氏
【古诗十九首】
东城高且长，逶迤自相属。
回风动地起，秋草萋已绿。
四时更变化，岁暮一何速！
晨风怀苦心，蟋蟀伤局促。
荡涤放情志，何为自结束！
----------------------------number 2020----------------------------
古诗十九首（回车驾言迈）
汉朝
汉无名氏
【古诗十九首】
回车驾言迈，悠悠涉长道。
四顾何茫茫，东风摇百草。
所遇无故物，焉得不速老。
盛衰各有时，立身苦不早。
人生非金石，岂能长寿考？
奄忽随物化，荣名以为宝。
----------------------------number 2021----------------------------
古诗十九首（今夜良宴会）
汉朝
汉无名氏
【古诗十九首】
今夜良宴会，欢乐难具陈。
弹筝奋逸响，新声妙入神。
令德唱高言，识曲听其真。
齐心同所愿，含意俱未伸。
人生寄一世，奄忽若飙尘。
何不策高足，先据要路津。
无为守穷贱，轗轲常苦辛。
----------------------------number 2022----------------------------
古诗十九首（客从远方来）
汉朝
汉无名氏
【古诗十九首】
客从远方来，遗我一端绮。
相去万余里，故人心尚尔。
文采双鸳鸯，裁为合欢被；
著以长相思，缘以结不解。
以胶投漆中，谁能别离此？
----------------------------number 2023----------------------------
古诗十九首（凛凛岁云暮）
汉朝
汉无名氏
【古诗十九首】
凛凛岁云暮，蝼蛄夕鸣悲。
凉风率已厉，游子寒无衣。
锦衾遗洛浦，同袍与我违。
独宿累长夜，梦想见容辉。
良人惟古欢，枉驾惠前绥。
愿得常巧笑，携手同车归。
既来不须臾，又不处重闱。
亮无晨风翼，焉能凌风飞？
眄睐以适意，引领遥相睎。
徙倚怀感伤，垂涕沾双扉。
----------------------------number 2024----------------------------
古诗十九首（孟冬寒气至）
汉朝
汉无名氏
【古诗十九首】
孟冬寒气至，北风何惨栗。
愁多知夜长，仰观众星列。
三五明月满，四五蟾兔缺。
客从远方来，遗我一书札。
上言长相思，下言久离别。
置书怀袖中，三岁字不灭。
一心抱区区，惧君不识察。
----------------------------number 2025----------------------------
古诗十九首（明月何皎皎）
汉朝
汉无名氏
【古诗十九首】
明月何皎皎，照我罗床帏。
忧愁不能寐，揽衣起徘徊。
客行虽云乐，不如早旋归。
出户独彷徨，愁思当告谁？
引领还入房，泪下沾裳衣！
----------------------------number 2026----------------------------
古诗十九首（明月皎夜光）
汉朝
汉无名氏
【古诗十九首】
明月皎夜光，促织鸣东壁。
玉衡指孟冬，众星何历历。
白露沾野草，时节忽复易。
秋蝉鸣树间，玄鸟逝安适？
昔我同门友，高举振六翮；
不念携手好，弃我如遗迹。
南箕北有斗，牵牛不负轭。
良无盘石固，虚名复何益！
----------------------------number 2027----------------------------
古诗十九首（青青河畔草）
汉朝
汉无名氏
【古诗十九首】
青青河畔草，郁郁园中柳。
盈盈楼上女，皎皎当窗牖。
娥娥红粉妆，纤纤出素手。
昔为倡家女，今为荡子妇。
荡子行不归，空床难独守。
----------------------------number 2028----------------------------
古诗十九首（青青陵上柏）
汉朝
汉无名氏
【古诗十九首】
青青陵上柏，磊磊涧中石。
人生天地间，忽如远行客。
斗酒相娱乐，聊厚不为保
驱车策驽马，游戏宛与洛。
洛中何郁郁，冠带自相索。
长衢罗夹巷，王侯多第宅。
两宫摇踵望，双阙百余尺。
极宴娱心意，戚戚何所迫？
----------------------------number 2029----------------------------
古诗十九首（驱车上东门）
汉朝
汉无名氏
【古诗十九首】
驱车上东门，遥望郭北墓。
白杨何萧萧，松柏夹广路。
下有陈死人，杳杳即长暮；
潜寐黄泉下，千载永不寤。
浩浩阴阳移，年命如朝露；
人生忽如寄，寿无金石固。
万岁更相迭，圣贤莫能度；
服食求神仙，多为药所误。
不如饮美酒，被服纨与素。
----------------------------number 2030----------------------------
古诗十九首（去者日以疏）
汉朝
汉无名氏
【古诗十九首】
去者日以疏，
生者日已亲。
出郭门直视，
但见丘与坟。
古墓犁为田，
松柏摧为薪。
白杨多悲风，
萧萧愁杀人！
思还故里闾，
欲归道无因。
----------------------------number 2031----------------------------
古诗十九首（冉冉孤生竹）
汉朝
汉无名氏
【古诗十九首】
冉冉孤生竹，结根泰山阿。
与君为新婚，菟丝附女萝。
菟丝生有时，夫妇会有宜。
千里远结婚，悠悠隔山陂。
思君令人老，轩车来何迟？
伤彼蕙兰花，含英扬光辉；
过时而不采，将随秋草萎。
君亮执高节，贱妾亦何为？
----------------------------number 2032----------------------------
古诗十九首（涉江采芙蓉）
汉朝
汉无名氏
【古诗十九首】
涉江采芙蓉，兰泽多芳草。
采之欲遗谁？所思在远道。
还顾望旧乡，长路漫浩浩。
同心而离居，忧伤以终老。
----------------------------number 2033----------------------------
古诗十九首（生年不满百）
汉朝
汉无名氏
生年不满百，常怀千岁忧。
昼短苦夜长，何不秉烛游！
为乐当及时，何能待来兹？
愚者爱惜费，但为後世嗤。
仙人王子乔，难可与等期。
----------------------------number 2034----------------------------
古诗十九首（迢迢牵牛星）
汉朝
汉无名氏
【古诗十九首】
迢迢牵牛星，皎皎河汉女。
纤纤擢素手，札札弄机杼；
终日不成章，泣涕零如雨；
河汉清且浅，相去复几许！
盈盈一水间，脉脉不得语。
----------------------------number 2035----------------------------
古诗十九首（庭中有奇树）
汉朝
汉无名氏
【古诗十九首】
庭中有奇树，绿叶发华滋。
攀条折其荣，将以遗所思。
馨香盈怀袖，路远莫致之。
此物何足贡？但感别经时。
----------------------------number 2036----------------------------
古诗十九首（西北有高楼）
汉朝
汉无名氏
【古诗十九首】
西北有高楼，上与浮云齐。
交疏结绮窗，阿阁三重阶。
上有弦歌声，音响一何悲！
谁能为此曲？无乃杞梁妻。
清商随风发，中曲正徘徊。
一弹再三叹，慷慨有余哀。
不惜歌者苦，但伤知音稀。
愿为双鸿鹄，奋翅起高飞。
----------------------------number 2037----------------------------
古诗十九首（行行重行行）
汉朝
汉无名氏
【古诗十九首】
行行重行行，与君生别离。
相去万余里，各在天一涯。
道路阻且长，会面安可知？
胡马依北风，越鸟巢南枝，
相去日已远，衣带日已缓。
浮云蔽白日，游子不顾反。
思君令人老，岁月忽已晚。
弃捐勿复道，努力加餐饭！
----------------------------number 2038----------------------------
古艳歌（茕茕白兔）
汉朝
汉无名氏
【古艳歌】
茕茕白兔，
东走西顾。
衣不如新，
人不如故。
----------------------------number 2039----------------------------
古越谣歌（君乘车）
汉朝
汉无名氏
【古越谣歌】
君乘车，我戴笠，
他日相逢下车揖。
君担簦，我跨马，
他日相逢为君下。
----------------------------number 2040----------------------------
橘柚垂华实（橘柚垂华实）
汉朝
汉无名氏
【橘柚垂华实】
橘柚垂华实，乃在深山侧。
闻君好我甘，窃独自雕饰。
委身玉盘中，历年冀见食。
芳菲不相投，青黄忽改色。
人倘欲我知，因君为羽翼。
----------------------------number 2041----------------------------
枯鱼过河泣（枯鱼过河泣）
汉朝
汉无名氏
【枯鱼过河泣】
枯鱼过河泣，
何时悔复及。
作书与鲂鱮，
相教慎出入。
----------------------------number 2042----------------------------
兰若生春阳（兰若生春阳）
汉朝
汉无名氏
【兰若生春阳】
兰若生春阳，涉冬犹盛滋。
愿言追昔爱，情款感四时。
美人在云端，天路隔无期。
夜光照玄阴，长叹恋所思。
谁谓我无忧，积念发狂痴。
----------------------------number 2043----------------------------
梁甫吟（步出齐城门）
汉朝
汉无名氏
【梁甫吟】
步出齐城门，遥望荡阴里。
里中有三墓，累累正相似。
问是谁家墓，田疆古冶子，
力能排南山，文能绝地纪。
一朝被谗言，二桃杀三士。
谁能为此谋？国相齐晏子。
----------------------------number 2044----------------------------
陇西行（天上何所有）
汉朝
汉无名氏
【陇西行】
天上何所有？历历种白榆
。
桂树夹道生，青龙对道隅。
凤凰鸣啾啾，一母将九雏。
顾视世间人，为乐甚独殊。
好妇出迎客，颜色正敷愉，
伸腰再拜跪，问客平安不？
请客北堂上，坐客毡氍毹。
清白各异樽，酒上正华疏。
酌酒持与客，客言主人持。
却略再拜跪，然后持一杯。
谈笑未及竟，左顾敕中厨，
促令办粗饭，慎莫使稽留。
废礼送客出，盈盈府中趋，
送客亦不远，足不过门枢。
取妇得如此，齐姜亦不如。
健妇持门户，亦胜一丈夫。
----------------------------number 2045----------------------------
猛虎行（饥不从猛虎食）
汉朝
汉无名氏
【猛虎行】
饥不从猛虎食，
暮不从野雀栖。
野雀安无巢？
游子为谁骄？
----------------------------number 2046----------------------------
陌上桑（日出东南隅）
汉朝
汉无名氏
【陌上桑】
日出东南隅，照我秦氏楼。
秦氏有好女，自名为罗敷
。
罗敷喜蚕桑，采桑城南隅。
青丝为笼系，桂枝为笼钩。
头上倭堕髻，耳中明月珠，
缃绮为下裙，紫绮为上襦。
行者见罗敷，下担捋髭须；
少年见罗敷，脱帽著帩头。
耕者忘其犁，锄者忘其锄。
来归相怨怒，但坐观罗敷。
使君从南来，五马立踟蹰。
使君遣吏往，问是谁家妹。
「秦氏有好女，自名为罗敷。」
「罗敷年几何？」
「二十尚不足，十五颇有余。」
「使君谢罗敷，宁可共载否？」
罗敷前置辞：「使君一何愚！
使君自有妇，罗敷自有夫。」
「东方千余骑，夫婿居上头。
何用识夫婿？白马从骊驹；
青丝系马尾，黄金络马头；
腰中鹿卢剑，可直千万余。
十五府小史，二十朝大夫，
三十侍中郎，四十专城居。
为人洁白晳，鬑鬑颇有须。
盈盈公府步，冉冉府中趋。
坐中数千人，皆言夫婿殊」。
----------------------------number 2047----------------------------
穆穆清风至（穆穆清风至）
汉朝
汉无名氏
【穆穆清风至】
穆穆清风至，吹我罗衣裾。
青袍似春草，草长条风舒。
朝登津梁山，褰裳望所思。
安得抱柱信，皎日以为期。
----------------------------number 2048----------------------------
四坐且莫喧（四坐且莫喧）
汉朝
汉无名氏
【四坐且莫喧】
四坐且莫喧，愿听歌一言。
请说铜炉器，崔嵬象南山。
上枝似松柏，下根据铜盘。
雕文各异类，离娄自相联。
谁能为此器，公输与鲁班。
朱火燃其中，青烟扬其间。
从风入君怀，四坐莫不叹。
香风难久居，空令蕙草残。
----------------------------number 2049----------------------------
新树兰蕙葩（新树兰蕙葩）
汉朝
汉无名氏
【新树兰蕙葩】
新树兰蕙葩，杂用杜蘅草。
终朝采其华，日暮不盈抱。
采之欲遗谁？所思在远道。
馨香易销歇，繁华会枯槁。
怅望何所言，临风送怀抱。
----------------------------number 2050----------------------------
艳歌行（翩翩堂前燕）
汉朝
汉无名氏
【艳歌行】
翩翩堂前燕，冬藏夏来见。
兄弟两三人，流宕在他县。
故衣谁当补？新衣谁当绽？
赖得贤主人，览取为吾组。
夫婿从门来，斜柯西北眄。
「语卿且勿眄，水清石自见。」
石见何累累，远行不如归。
----------------------------number 2051----------------------------
燕赵多佳人（燕赵多佳人）
汉朝
汉无名氏
【燕赵多佳人】
燕赵多佳人，美者颜如玉。
被服罗裳衣，当户理清曲。
音响一何悲！弦急知柱促。
驰情整巾带，沉吟聊踯躅。
思为双飞燕，衔泥巢君屋。
----------------------------number 2052----------------------------
饮马长城窟行（青青河畔草）
汉朝
汉无名氏
【饮马长城窟行】
青青河畔草，绵绵思远道。
远道不可思，宿昔梦见之。
梦见在我傍，忽觉在他乡。
他乡各异县，展转不相见。
枯桑知天风，海水知天寒。
入门各自媚，谁肯相为言！
客从远方来，遗我双鲤鱼。
呼儿烹鲤鱼，中有尺素书。
长跪读索书，其中意何如：
上言加餐饭，下言长相忆。
----------------------------number 2053----------------------------
怨歌行（新裂齐纨素）
汉朝
汉无名氏
【怨歌行】
新裂齐纨索，鲜洁如霜雪。
裁为合欢扇，团团似明月。
出入君怀袖，动摇微风发。
常恐秋节至，凉飇夺炎热。
弃捐箧笥中，恩情中道绝。
----------------------------number 2054----------------------------
相逢行（相逢狭路间）
汉朝
汉无名氏
【相逢行】
相逢狭路间，道隘不容车。
如何两少年，夹毂问君家。
君家诚易知，易知复难忘。
黄金为君门，白玉为君堂。
堂上置樽酒，作使邯郸倡。
中庭生桂树，华灯何煌煌。
兄弟两三人，中子为侍郎。
五日一来归，道上自生光，
黄金络马头，观者盈道傍。
入门时左顾，但见双鸳鸯，
鸳鸯七十二，罗列自成行。
音声何噰噰，鹤鸣东西厢。
大妇织绮罗，中妇织流黄，
小妇无所为，挟瑟上高堂。
丈人且安坐，调丝方未央。
----------------------------number 2055----------------------------
度关山（天地间）
魏晋
曹操
【度关山】
天地间，人为贵。
立君牧民，为之轨则。
车辙马迹，经纬四极。
黜陟幽明，黎庶繁息。
於铄贤圣，总统邦域。
封建五爵，井田刑狱。
有燔丹书，无普赦赎。
皋陶甫侯，何有失职？
嗟哉后世，改制易律。
劳民为君，役赋其力。
舜漆食器，畔者十国，
不及唐尧，采椽不斫。
世叹伯夷，欲以厉俗。
侈恶之大，俭为共德。
许由推让，岂有讼曲？
兼爱尚同，疏者为戚。
----------------------------number 2056----------------------------
短歌行（对酒当歌）
魏晋
曹操
对酒当歌，人生几何？
譬如朝露，去日苦多
。
慨当以慷，幽思难忘
。
何以解忧？唯有杜康
。
青青子衿，悠悠我心
。
但为君故，沉吟至今
。
呦呦鹿鸣，食野之苹
。
我有嘉宾，鼓瑟吹笙
。
明明如月，何时可掇？
忧从中来，不可断绝。
越陌度阡，枉用相存
。
契阔谈讌，心念旧恩
。
月明星稀，乌鹊南飞，
绕树三匝，何枝可依？
山不厌高，海不厌深
。
周公吐哺，天下归心。
----------------------------number 2057----------------------------
短歌行（周西伯昌）
魏晋
曹操
【短歌行】
周西伯昌，怀此圣德。
三分天下，而有其二。
修奉贡献，臣节不隆。
崇侯谗之，是以拘系。
后见赦原，赐之斧钺，得使征伐。
为仲尼所称，达及德行，
犹奉事殷，论叙其美。
齐桓之功，为霸之首。
九合诸侯，一匡天下。
一匡天下，不以兵车。
正而不谲，其德传称。
孔子所叹，并称夷吾，民受其恩。
赐与庙胙，命无下拜。
小白不敢尔，天威在颜咫尺。
晋文亦霸，躬奉天王。
受赐圭瓒，秬鬯彤弓，
卢弓矢千，虎贲三百人。
威服诸侯，师之所尊。
八方闻之，名亚齐桓。
河阳之会，诈称周王，是其名纷葩。
----------------------------number 2058----------------------------
对酒（对酒歌）
魏晋
曹操
【对酒】
对酒歌，太平时，吏不呼门。
王者贤且明，宰相股肱皆忠良。
咸礼让，民无所争讼。
三年耕有九年储，仓谷满盈。
斑白不负载。
雨泽如此，百谷用成。
却走马，以粪其土田。
爵公侯伯子男，咸爱其民，以黜陟幽明。
子养有若父与兄。
犯礼法，轻重随其刑。
路无拾遗之私。
囹圄空虚，冬节不断。
人耄耋，皆得以寿终。
恩德广及草木昆虫。
----------------------------number 2059----------------------------
观沧海（东临碣石）
魏晋
曹操
【观沧海】
东临碣石，以观沧海。
水何澹澹，山岛竦峙
。
树木丛生，百草丰茂。
秋风萧瑟，洪波涌起。
日月之行，若出其中；
星汉灿烂，若出其里。
幸甚至哉，歌以咏志
。
----------------------------number 2060----------------------------
龟虽寿（神龟虽寿）
魏晋
曹操
神龟虽寿，犹有竟时。
腾蛇乘雾，终为土灰。
老骥伏枥，志在千里；
烈士暮年，壮心不已。
盈缩之期，不但在天；
养怡之福，可得永年
。
幸甚至哉，歌以咏志。
----------------------------number 2061----------------------------
蒿里行（关东有义士）
魏晋
曹操
关东有义士，兴兵讨群凶
。
初期会盟津，乃心在咸阳
。
军合力不齐，踌躇而雁行
。
势利使人争，嗣还自相戕
。
淮南弟称号，刻玺于北方
。
铠甲生虮虱，万姓以死亡。
白骨露于野，千里无鸡鸣。
生民百遗一，念之断人肠。
----------------------------number 2062----------------------------
精列（厥初生）
魏晋
曹操
【精列】
厥初生，
造划之陶物，莫不有终期。
圣贤不能免，何为怀此忧？
愿螭龙之驾，思想昆仑居。
见期于迂怪，志意在蓬莱。
周礼圣徂落，会稽以坟丘。
陶陶谁能度？君子以弗忧。
年之暮奈何，时过时来微。
----------------------------number 2063----------------------------
苦寒行（北上太行山）
魏晋
曹操
【苦寒行】
北上太行山，艰哉何巍巍！
羊肠坂诘屈，车轮为之摧。
树木何萧瑟，北风声正悲。
熊罴对我蹲，虎豹夹路啼。
溪谷少人民，雪落何霏霏！
延颈长叹息，远行多所怀。
我心何怫郁，思欲一东归
。
水深桥梁绝，中路正徘徊。
迷惑失故路，薄暮无宿栖
。
行行日已远，人马同时饥。
担囊行取薪，斧冰持作糜
。
悲彼东山诗，悠悠使我哀。
----------------------------number 2064----------------------------
气出唱（华阴山）
魏晋
曹操
【气出唱】
华阴山，自以为大。
高百丈，浮云为之盖。
仙人欲来，出随风，列之雨。
吹我洞箫，鼓瑟琴，何訚訚！
酒与歌戏，今日相乐诚为乐。
玉女起，起舞移数时。
鼓吹一何嘈嘈。
从西北来时，仙道多驾烟，
乘云驾龙，郁何务务。
遨游八极，乃到昆仑之山，
西王母侧，神仙金止玉亭。
来者为谁？赤松王乔，乃德旋之门。
乐共饮食到黄昏。
多驾合坐，万岁长，宜子孙。
----------------------------number 2065----------------------------
气出唱（驾六龙）
魏晋
曹操
【气出唱】
驾六龙，乘风而行。
行四海，路下之八邦。
历登高山临溪谷，乘云而行。
行四海外，东到泰山。
仙人玉女，下来翱游。
骖驾六龙饮玉浆。
河水尽，不东流。
解愁腹，饮玉浆。
奉持行，东到蓬莱山，上至天之门。
玉阙下，引见得入，
赤松相对，四面顾望，视正焜煌。
开玉心正兴，其气百道至。
传告无穷闭其口，但当爱气寿万年。
东到海，与天连。
神仙之道，出窈入冥，常当专之。
心恬澹，无所愒。
欲闭门坐自守，天与期气。
愿得神之人，乘驾云车，
骖驾白鹿，上到天之门，来赐神之药。
跪受之，敬神齐。
当如此，道自来。
----------------------------number 2066----------------------------
气出唱（游君山）
魏晋
曹操
【气出唱】
游君山，甚为真。
崔嵬砟硌，尔自为神。
乃到王母台，金阶玉为堂，芝草生殿旁。
东西厢，客满堂。
主人当行觞，坐者长寿遽何央。
长乐甫始宜孙子。
常愿主人增年，与天相守。
----------------------------number 2067----------------------------
却东西门行（鸿雁出塞北）
魏晋
曹操
【却东西门行】
鸿雁出塞北，乃在无人乡。
举翅万余里，行止自成行。
冬节食南稻，春日复北翔。
田中有转蓬，随风远飘扬。
长与故根绝，万岁不相当
。
奈何此征夫，安得去四方？
戎马不能鞍，销甲不离傍。
冉冉老将至，何时反故乡？
神龙藏深泉，猛兽步高岗
。
狐死犹首丘，故乡安可忘
----------------------------number 2068----------------------------
塘上行（蒲生我池中）
魏晋
曹操
【塘上行】
蒲生我池中，其叶何离离。
傍能行仁义，莫若妾自知。
众口铄黄金，使君生别离。
念君去我时，独愁常苦悲。
想见君颜色，感结伤心脾。
念君常苦悲，夜夜不能寐。
莫以豪贤故，弃捐素所爱？
莫以鱼肉贱，弃捐葱与薤？
莫以麻枲贱，弃捐菅与蒯？
出亦复何苦，入亦复何愁。
边地多悲风，树木何修修！
从君致独乐，延年寿千秋。
----------------------------number 2069----------------------------
薤露行（惟汉甘二世）
魏晋
曹操
【薤露行】
惟汉甘二世，所任诚不良
。
沐猴而冠带，知小而谋强。
犹豫不敢断，因狩执君王
。
白虹为贯日，己亦先受殃
。
贼臣持国柄，杀主灭宇京
。
荡覆帝基业，宗庙以燔丧
。
播越西迁移，号泣而且行
。
瞻彼洛城郭，微子为悲伤
。
----------------------------number 2070----------------------------
秋胡行（朝与佳人期）
魏晋
曹丕
【秋胡行】
朝与佳人期，日夕殊不来。
嘉肴不尝，旨酒停杯。
寄言飞鸟，告余不能。
俯折兰英，仰结桂枝。
佳人不在，结之何为？从尔何所之？
乃在大诲隅。灵若道言，贻尔明珠。
企予望之，步立踟蹰。
佳人不来，何得斯须。
----------------------------number 2071----------------------------
善哉行（上山采薇）
魏晋
曹丕
【善哉行】
上山采薇，薄暮苦饥。
溪谷多风，霜露沾衣。
野雉群雊，猿猴相追。
还望故乡，郁何垒垒！
高山有崖，林木有枝。
忧来无方，人莫之知。
人生如寄，多忧何为？
今我不乐，岁月如驰。
汤汤川流，中有行舟。
随波转薄，有似客游。
策我良马，被我轻裘。
载驰载驱，聊以忘忧。
----------------------------number 2072----------------------------
燕歌行（秋风萧瑟天气凉）
魏晋
曹丕
【燕歌行】
秋风萧瑟天气凉，草木摇落露为霜。
群燕辞归雁南翔，念君客游思断肠。
慊慊思归恋故乡，君何淹留寄他方？
贱妾茕茕守空房，忧来思君不敢忘，
不觉泪下沾衣裳。
援琴鸣弦发清商，短歌微吟不能长
。
明月皎皎照我床，星汉西流夜未央
。
牵牛织女遥相望，尔独何辜限河梁？
----------------------------number 2073----------------------------
杂诗（漫漫秋夜长）
魏晋
曹丕
【杂诗】
漫漫秋夜长，烈烈北风凉。
展转不能寐，披衣起彷徨。
彷徨忽已久，白露沾我裳。
俯视清水波，仰看明月光。
天汉回西流，三五正纵横
。
草虫鸣何悲，孤雁独南翔。
郁郁多悲思，绵绵思故乡
。
愿飞安得翼？欲渡河无梁。
向风长叹息，断绝我中肠。
----------------------------number 2074----------------------------
杂诗（西北有浮云）
魏晋
曹丕
【杂诗】
西北有浮云，亭亭如车盖
。
惜哉时不遇，适与飘风会
。
吹我东南行，行行至吴会
。
吴会非吾乡，安得久留滞。
弃置勿复陈，客子常畏人。
----------------------------number 2075----------------------------
燕歌行（别日何易会日难）
魏晋
曹丕
【燕歌行】
别日何易会日难，山川悠远路漫漫。
郁陶思君未敢言，寄声浮云往不还
。
涕零雨面毁容颜，谁能怀忧独不叹？
展诗清歌聊自宽，乐往哀来摧肺肝
。
耿耿伏枕不能眠，披衣出户步东西。
仰看星月观云间，飞鸽晨鸣声可怜，
留连顾怀不能存
。
----------------------------number 2076----------------------------
白马篇（白马饰金羁）
魏晋
曹植
白马饰金羁，连翩西北驰
。
借问谁家子？幽并游侠儿
。
少小去乡邑，扬声沙漠垂
。
宿昔秉良弓，楛矢何参差
。
控弦破左的，右发摧月支
。
仰手接飞猱，俯身散马蹄
。
狡捷过猴猿，勇剽若豹螭
。
边城多警急，虏骑数迁移
。
羽檄从北来，厉马登高堤
。
长驱蹈匈奴，左顾凌鲜卑
。
弃身锋刃端，性命安可怀？
父母且不顾，何言子与妻！
名编壮士籍，不得中顾私
。
捐躯赴国难，视死忽如归。
----------------------------number 2077----------------------------
箜篌引（置酒高殿上）
魏晋
曹植
【箜篌引】
置酒高殿上，亲交从我游。
中厨办丰膳，烹羊宰肥牛。
秦筝何慷慨，齐瑟和且柔。
阳阿奏奇舞，京洛出名讴。
乐饮过三爵，缓带倾庶羞。
主称千金寿，宾奉万年酬。
久要不可忘，薄终义所尤。
谦谦君子德，磬折欲何求。
惊风飘白日，光景驰西流。
盛时不再来，百年忽我遒。
生存华屋处，零落归山丘。
先民谁不死，知命复何忧？
----------------------------number 2078----------------------------
洛神赋（黄初三年）
魏晋
曹植
【洛神赋】
黄初三年，余朝京师，还济洛川。古人有言，斯水之神，名曰宓妃。感宋玉对楚王神女之事，遂作斯赋。其辞曰：
余从京域，言归东藩。背伊阙，越轘辕，经通谷，陵景山。日既西倾，车殆马烦。尔乃税驾乎蘅皋，秣驷乎芝田，容与乎阳林，流眄乎洛川。于是精移神骇，忽焉思散。俯则末察，仰以殊观，睹一丽人，于岩之畔。乃援御者而告之曰：「尔有觌于彼者乎？彼何人斯？若此之艳也！」御者对曰：「臣闻河洛之神，名曰宓妃。然则君王所见，无乃日乎？其状若何？臣愿闻之。」余告之曰：「其形也，翩若惊鸿，婉若游龙。荣曜秋菊，华茂春松。仿佛兮若轻云之蔽月，飘飘兮若流风之回雪。远而望之，皎若太阳升朝霞；迫而察之，灼若芙蕖出渌波。襛纤得衷，修短合度。肩若削成，腰如约素。延颈秀项，皓质呈露。芳泽无加，铅华弗御。云髻峨峨，修眉联娟。丹唇外朗，皓齿内鲜，明眸善睐，靥辅承权。瑰姿艳逸，仪静体闲。柔情绰态，媚于语言。奇服旷世，骨像应图。披罗衣之璀粲兮，珥瑶碧之华琚。戴金翠之首饰，缀明珠以耀躯。践远游之文履，曳雾绡之轻裾。微幽兰之芳蔼兮，步踟蹰于山隅。于是忽焉纵体，以遨以嬉。左倚采旄，右荫桂旗。壤皓腕于神浒兮，采湍濑之玄芝。余情悦其淑美兮，心振荡而不怡。无良媒以接欢兮，托微波而通辞。愿诚素之先达兮，解玉佩以要之。嗟佳人之信修，羌习礼而明诗。抗琼珶以和予兮，指潜渊而为期。执眷眷之款实兮，惧斯灵之我欺。感交甫之弃言兮，怅犹豫而狐疑。收和颜而静志兮，申礼防以自持。于是洛灵感焉，徙倚彷徨，神光离合，乍阴乍阳。竦轻躯以鹤立，若将飞而未翔。践椒涂之郁烈，步蘅薄而流芳。超长吟以永慕兮，声哀厉而弥长。尔乃众灵杂遝，命俦啸侣，或戏清流，或翔神渚，或采明珠，或拾翠羽。从南湘之二妃，携汉滨之游女。叹匏瓜之无匹兮，咏牵牛之独处。扬轻袿之猗靡兮，翳修袖以延佇。休迅飞凫，飘忽若神，陵波微步，罗袜生尘。动无常则，若危若安。进止难期，若往若还。转眄流精，光润玉颜。含辞未吐，气若幽兰。华容婀娜，令我忘餐。于是屏翳收风，川后静波。冯夷鸣鼓，女娲清歌。腾文鱼以警乘，鸣玉鸾以偕逝。六龙俨其齐首，载云车之容裔，鲸鲵踊而夹毂，水禽翔而为卫。于是越北沚，过南冈，纡素领，回清阳，动朱唇以徐言，陈交接之大纲。恨人神之道殊兮，怨盛年之莫当。抗罗袂以掩涕兮，泪流襟之浪浪。悼良会之永绝兮。哀一逝而异乡。无微情以效爱兮，献江南之明珰。虽潜处于太阳，长寄心于君王。忽不悟其所舍，怅神宵而蔽光。于是背下陵高，足往神留，遗情想像，顾望怀愁。冀灵体之复形，御轻舟而上溯。浮长川而忘返，思绵绵督。夜耿耿而不寐，沾繁霜而至曙。命仆夫而就驾，吾将归乎东路。揽騑辔以抗策，怅盘桓而不能去。
----------------------------number 2079----------------------------
美女篇（美女妖且闲）
魏晋
曹植
【美女篇】
美女妖且闲，采桑歧路间。
柔条纷冉冉，叶落何翩翩！
攘袖见索手，皓腕约金环
。
头上金爵钗，腰佩翠琅玕
。
明珠交玉体，珊瑚间木难
。
罗衣何飘飘，轻据随风还
。
顾盼遗光彩，长啸气若兰。
行徒用息驾，休者以忘餐
。
借问女安居？乃在城南端。
青楼临大路，高门结重关
。
容华耀朝日，谁不希令颜，
媒氏何所营？玉帛不时安
。
佳人慕高义，求贤良独难。
众人徒嗷嗷，安知彼所观
。
盛年处房室，中夜起长叹。
----------------------------number 2080----------------------------
名都篇（名都多妖女）
魏晋
曹植
【名都篇】
名都多妖女，京洛出少年。
宝剑直千金，被服丽且鲜。
斗鸡东郊道，走马长楸间。
驰骋未能半，双兔过我前。
揽弓捷鸣镝，长驱上南山。
左挽因右发，一纵两禽连。
余巧未及展，仰手接飞鸢。
观者咸称善，众工归我妍。
归来宴平乐，美酒斗十千。
脍鲤臇胎鰕，寒鳖炙熊蹯。
鸣俦啸匹侣，列坐竟长筵。
连翩击鞠壤，巧捷惟万端
。
白日西南驰，光景不可攀。
云散还城邑，清晨复来还。
----------------------------number 2081----------------------------
七哀（明月照高楼）
魏晋
曹植
【七哀】
明月照高楼，流光正徘徊
。
上有愁思妇，悲叹有余哀。
借问叹者谁？自云宕子妻
。
君行逾十年，孤妄常独栖。
君若清路尘，妄若浊水泥
。
浮沉各异势，会合何时谐？
愿为西南风，长逝入君怀
。
君怀良不开，贱妄当何依？
----------------------------number 2082----------------------------
情诗（微阴翳阳景）
魏晋
曹植
【情诗】
微阴翳阳景，清风飘我衣。
游鱼潜渌水，翔鸟薄天飞。
眇眇客行士，徭役不得归。
始出严霜结，今来白露晞。
游者叹黍离，处者歌式微。
慷慨对嘉宾，凄怆内伤悲。
　
----------------------------number 2083----------------------------
送应氏（步登北邙阪）
魏晋
曹植
【送应氏】
步登北邙坂，遥望洛阳山
。
洛阳何寂寞，宫室尽烧焚。
垣墙皆顿擗，荆棘上参天。
不见旧耆老，但睹新少年。
侧足无行径，荒畴不复田
。
游子久不归，不识陌与阡。
中野何萧条，千里无人烟。
念我平常居，气结不能言。
----------------------------number 2084----------------------------
送应氏（清时难屡得）
魏晋
曹植
【送应氏】
清时难屡得，嘉会不可常。
天地无终极，人命若朝霜。
愿得展嬿婉，我友之朔方。
亲昵并集送，置酒此河阳。
中馈岂独薄？宾饮不尽觞。
爱至望苦深，岂不愧中肠？
山川阻且远，别促会日长。
愿为比翼鸟，施翮起高翔。
----------------------------number 2085----------------------------
鰕
鱼且
篇（鰕
鱼且
游潢
魏晋
曹植
【鰕
鱼且
篇】
鰕
鱼且
游潢潦，不知江海流。
燕雀戏藩柴，安识鸿鹄游？
世士此诚明，大德固无俦
。
驾言登五岳，然后小陵丘
。
俯观上路人，势利唯是谋
。
高念翼皇家，远怀柔九州
。
抚剑而雷音，猛气纵横浮。
泛泊徒嗷嗷，谁知壮士忧！
----------------------------number 2086----------------------------
野田黄雀行（高树多悲风）
魏晋
曹植
【野田黄雀行】
高树多悲风，海水扬其波
。
利剑不在掌，结交何须多！
不见篱间雀，见鹞自投罗
。
罗家见雀喜，少年见雀悲。
拔剑捎罗网，黄雀得飞飞。
飞飞摩苍天，来下谢少年。
----------------------------number 2087----------------------------
杂诗（飞观百余尺）
魏晋
曹植
【杂诗】
飞观百余尺，临牖御櫺轩
。
远望周千里，朝夕见平原。
烈士多悲心，小人偷自闲
。
国仇亮不塞，甘心思丧元
。
拊剑西南望，思欲赴泰山
。
弦急悲风发，聆我慷慨言
。
----------------------------number 2088----------------------------
杂诗（高台多悲风）
魏晋
曹植
【杂诗】
高台多悲风，朝日照北林。
之子在万里，江湖迥且深。
方舟安可极，离思故难任。
孤雁飞南游，过庭长哀吟。
翘思慕远人，愿欲托遗音。
形影忽不见，翩翩伤我心。
----------------------------number 2089----------------------------
杂诗（南国有佳人）
魏晋
曹植
【杂诗】
南国有佳人，容华若桃李。
朝游江北岸，日夕宿湘沚。
时俗薄朱颜，谁为发皓齿？
俛仰岁将暮，荣耀难久恃。
----------------------------number 2090----------------------------
杂诗（仆夫早严驾）
魏晋
曹植
【杂诗】
仆夫早严驾，吾行将远游。
远游将何之？吴国为我仇。
将骋万里涂，东路安足由！
江介多悲风，淮泗驰急流
。
愿欲一轻济，惜哉无方舟
。
闲居非吾志，甘心赴国忧
。
----------------------------number 2091----------------------------
杂诗（西北有织妇）
魏晋
曹植
【杂诗】
西北有织妇，绮缟何缤纷。
明晨秉机杼，日昃不成文。
太息经长夜，悲啸入青云。
妾身守空闺，良人行从军。
自期三年归，今已历九春。
飞鸟绕树翔，噭噭鸣索群。
愿为南流景，驰光见我君。
----------------------------number 2092----------------------------
杂诗（转蓬离本根）
魏晋
曹植
【杂诗】
转蓬离本根，飘飖随长风。
何意回飇举，吹我入云中。
高高上无极，天路安可穷？
类此游客子，捐躯远从戎
。
毛褐不掩形，薇藿常不充
。
去去莫复道，沉忧令人老。
----------------------------number 2093----------------------------
赠白马王彪并序（谒帝承明庐）
魏晋
曹植
【赠白马王彪并序】
　　黄初四年五月，白马王、任城王与余俱朝京师，会节气
。到洛阳，任城王薨
。至七月，与白马王还国
。后有司以二王归藩，道路宜异宿止，意毒恨之
。盖以大别在数日，是用自剖，与王辞焉，愤而成篇。
　　谒帝承明庐，逝将归旧疆
。清晨发皇邑，日夕过首阳
。伊洛广且深，欲济川无梁
。泛舟越洪涛，怨彼东路长。顾瞻恋城阙，引领情内伤
。
　　太谷何廖廓，山树郁苍苍。霖雨泥我涂，流潦浩纵横
。中逵绝无轨，改辙登高冈
。修坂造云日，我马玄以黄
。
　　玄黄犹能进，我思郁以纤
。郁纤将何念？亲爱在离居
。本图相与储，中更不克俱
。鸱枭鸣衡轭，豺狼当路衡。苍蝇间黑白，谗巧令亲疏
。欲还绝无蹊，揽辔止踟蹰
。
　　踟蹰亦何留？相思无终极。秋风发微凉，寒蝉鸣我侧。原野何萧条，白日忽西匿
。归鸟赴乔林，翩翩厉羽翼
。孤兽走索群，衔草不遑食
。感物伤我怀，抚心长太息。
　　太息将何为？天命与我违
。奈何念同生，一往形不归
。孤魂翔故域，灵柩寄京师。存者忽复过，亡殁身自衰
。人生处一世，去若朝露晞。年在桑榆间，影响不能追
。自顾非金石，咄唶令心悲
。
　　心悲动我神，弃置莫复陈。丈夫志四海，万里犹比邻
。恩爱苟不亏，在远分日亲
。何必同衾帱
，然后展殷勤；忧思成疾疢
，无乃儿女仁
！仓卒骨肉情
，能不怀苦辛。
　　苦辛何虑思？天命信可疑
。虚无求到仙，松子久吾欺
。变故在斯须
，百年谁能持？离别永无会，执手将何时？王其爱玉体，俱享黄发期
。收泪即长路，援笔从此辞
。
----------------------------number 2094----------------------------
泰山梁甫行（八方各异气）
魏晋
曹植
【泰山梁甫行】
八方各异气，千里殊风雨
。
剧哉边海民，寄身于草野
。
妻子象禽兽，行止依林阻
。
柴门何萧条，狐兔翔我宇
。
----------------------------number 2095----------------------------
赠徐干（惊风飘白日）
魏晋
曹植
【赠徐干】
惊风飘白日，忽然归西山。
园景光未满，众星粲以繁
。
志士营世业，小人亦不闲
。
聊且夜行游，游彼双阙间。
文昌郁云兴，迎风高中天。
春鸠鸣飞栋，流猋激棂轩。
顾念蓬室士，贫贱诚足怜。
薇藿弗充虚，皮褐犹不全。
慷慨有悲心，兴文自成篇。
宝弃怨何人，和氏有其愆。
弹冠俟知己，知己谁不然？
良田无晚岁，膏泽多丰年。
亮怀均璠美，积久德愈宣。
亲交义在敦，申章复何言。
----------------------------number 2096----------------------------
赠丁仪（初秋凉气发）
魏晋
曹植
【赠丁仪】
初秋凉气发，庭树微销落。
凝霜依玉除，清风飘飞阁
。
朝云不归山，霖雨成川泽
。
黍稷委畴陇，农夫安所获？
在贵多忘贱，为恩谁能博！
狐白足御冬，焉念无衣客？
思慕延陵子，宝剑非所惜
。
子其宁尔心，亲交义不薄。
----------------------------number 2097----------------------------
薤露篇（天地无穷极）
魏晋
曹植
【薤露篇】
天地无穷极，阴阳转相因
。
人居一世间，忽若风吹尘。
愿得展功勤，输力于明君。
怀此王佐才，慷慨独不群。
鳞介尊神龙，走兽宗麒麟
。
虫兽犹知德，何况于士人？
孔氏删诗书，王业粲已分
。
骋我径寸翰，流藻垂华芬
。
----------------------------number 2098----------------------------
吁嗟篇（吁嗟此转蓬）
魏晋
曹植
【吁嗟篇】
吁嗟此转蓬，居世何独然！
长去本根逝，宿夜无休闲
。
东西经七陌，南北越九阡。
卒遇回风起，吹我入云间。
自谓终天路，忽然下沉泉
。
惊接我出，故归彼中田
。
当南而更北，谓东而反西。
宕宕当何依，忽亡而复存。
飘飘周八泽，连翩历五山
。
流转无恒处，谁知吾苦艰？
愿为中林草，秋随野火燔。
糜灭岂不痛？愿与根荄连
。
----------------------------number 2099----------------------------
当墙欲高行（龙欲升天须浮云）
魏晋
曹植
【当墙欲高行】
龙欲升天须浮云，
人之仕进待中人
。
众口可以铄金，
谗言三至，慈母不亲
。
愤愤俗间，不辨伪真。
愿欲披心自说陈，
君门以九重，道远河无津
。
----------------------------number 2100----------------------------
怨歌行（为君既不易）
魏晋
曹植
【怨歌行】
为君既不易，为臣良独难
。
忠信事不显，乃有见疑患
。
周公佐成王，金滕功不刊
。
推心辅王室，二叔反流言
。
待罪居东国，泫涕常流连
。
皇灵大动变，震雷风且寒。
拔树偃秋稼，天威不可干
。
素服开金縢，感悟求其端
。
公旦事既显，成王乃哀叹
。
吾欲竟此曲，此曲悲且长。
今日乐相乐，别后莫相忘
。
----------------------------number 2101----------------------------
情诗（高殿郁崇崇）
魏晋
徐干
【情诗】
高殿郁崇崇，广厦凄泠泠。
微风起闺闼，落日照阶庭。
踟躇云屋下，啸歌倚华楹。
君行殊不返，我饰为谁容。
炉薰阖不用，镜匣上尘生。
绮罗失常色，金翠暗无精。
嘉肴既忘御，旨酒亦常停。
顾瞻空寂寂，唯闻燕雀声。
忧思连相属，中心如宿醒。
----------------------------number 2102----------------------------
室思（沉阴结愁忧）
魏晋
徐干
【室思】
沉阴结愁忧，愁忧为谁兴？
念与君相别，各在天一方。
良会未有期，中心摧且伤。
不聊优飧食，慊慊常饥空
。
端坐而无为，髣髴君容光
。
峨峨高山首，悠悠万里道。
君去日已远，郁结令人老
。
人生一世间，忽若暮春草。
时不可再得，何为自愁恼？
每诵昔鸿恩，贱躯焉足保？
浮云何洋洋，愿因通我辞
。
飘飖不可寄，徒倚徒相思
。
人离皆复会，君独无反期。
自君之出矣，明镜暗不治
。
思君如流水，何有穷已时。
惨惨时节尽，兰华凋复零
。
喟然长叹息，君期慰我情
。
展转不能寐，长夜何绵绵。
蹑履起出户，仰观三星连
。
自恨志不遂，泣涕如涌泉。
思君见巾栉，以益我劳勤
。
安得鸿鸾羽，觏此心中人
。
诚心亮不遂，搔首立悁悁
。
何言一不见，复会无因缘。
故如比目鱼，今隔如参辰
。
人靡不有初，想君能终之
。
别来历年岁，旧恩何可期？
重新而忘故，君子所尤讥
。
寄身虽在远，岂忘君须臾？
既厚不为薄，想君时见思
。
----------------------------number 2103----------------------------
悲愤诗（汉季失权柄）
魏晋
蔡琰
【悲愤诗】
汉季失权柄，董卓乱天常，
志欲图篡弑，先害诸贤良
。
逼迫迁旧邦，拥主以自强
。
海内兴义师，欲共讨不祥
。
卓众来东下，金甲耀日光。
平土人脆弱，来兵皆胡羌
。
猎野围城邑，所向悉破亡
。
斩截无孑遗，尸骸相撑拒
。
马边悬男头，马后载妇女
。
长驱西入关，迥路险且阻
。
还顾邈冥冥，肝脾为烂腐。
所略有万计，不得令屯聚
。
或有骨肉俱，欲言不敢语。
失意几微间，辄言「毙降虏，
要当以亭刃，我曹不活汝
。」
岂敢惜性命，不堪其詈骂。
或便加棰杖，毒痛参并下
。
旦则号泣行，夜则悲吟坐。
欲死不能得，欲生无一可。
彼苍者何辜，乃遭此厄祸？
边荒与华异，人俗少义理
。
处所多霜雪，胡风春夏起。
翩翩吹我衣，肃肃入我耳。
感时念父母，哀叹无终已。
有客自外来，闻之常欢喜。
迎问其消息，辄复非乡里。
邂逅邀时愿，骨肉来迎己
。
己得自解免，当复弃儿子。
天属缀人心，念别无会期。
存亡永乖隔，不忍与之辞。
儿前抱我颈，问母「欲何之？
人言母当去，宁复有还时？
阿母常仁侧，今何更不慈？
我尚未成人，奈何不顾思？」
见此崩五内，恍惚生狂痴。
号泣手抚摩，当发复回疑。
兼有同时辈，相送告别离。
慕我独得归，哀叫声摧裂
。
马为立踟蹰，车为不转辙。
观者皆嘘欷，行路亦呜咽
。
去去割情恋，遄征日遐迈
。
悠悠三千里，何时复交会？
念我出腹子，胸臆为摧败。
既至家人尽，又复无中外
。
城郭为山林，庭宇生荆艾
。
白骨不知谁，纵横莫覆盖。
出门无人声，豺狼号且吠。
茕茕对孤影，怛咤糜肝肺
。
登高远眺望，神魂忽飞逝。
奄若寿命尽，旁人相宽大
。
为复强视息
，虽生何聊赖
，
托命于新人
，竭心自勖厉
。
流离成鄙贱，常恐复捐废
。
人生几何时，怀忧终年岁。
----------------------------number 2104----------------------------
胡笳十八拍（我生之初尚无为）
魏晋
蔡琰
【胡笳十八拍】
　　我生之初尚无为，我生之后汉祚衰。天不仁兮降离乱，地不仁兮使我逢此时。干戈日寻兮道路危，民卒流亡兮共哀悲。烟尘蔽野兮胡虏盛，志意乖兮节义亏。对殊俗兮非我宜，遭恶辱兮当告谁？笳一会兮琴一拍，心愤怨兮无人知。
　　戎羯逼我兮为室家，将我行兮向天涯。云山万重兮归路遐，疾风千里兮扬尘沙。人多暴猛兮如虺蛇，控弦被甲兮为骄奢。两拍张弦兮弦欲绝，志摧心折兮自悲嗟。
　　越汉国兮入胡城，亡家失身兮不如无生。毡裘为裳兮骨肉震惊，羯膻为味兮枉遏我情。鞞鼓喧兮从夜达明，胡风浩浩兮暗塞营。伤今感昔兮三拍成，衔悲蓄恨兮何时平？
　　无日无夜兮不思我乡土，禀气含生兮莫过我最苦。天灾国乱兮人无主，唯我薄命兮没戎虏。殊俗心异兮身难处，嗜欲不同兮谁可与语？寻思涉历兮多艰阻，四拍成兮益凄楚。
　　雁南征兮欲寄边心，雁北归兮为得汉音。雁飞高兮邈难寻，空断肠兮思愔愔。攒眉向月兮抚雅琴，五拍泠泠兮意弥深。
　　冰霜凛凛兮身苦寒，饥对肉酪兮不能餐。夜闻陇水兮声呜咽，朝见长城兮路杳漫。追思往日兮行李难，六拍悲来兮欲罢弹。
　　日暮风悲兮边声四起，不知愁心兮说向谁是？原野萧条兮烽戍万里，俗贱老弱兮少壮为美。逐有水草兮安家葺垒，牛羊满野兮聚如蜂蚁。草尽水竭兮羊马皆徒，七拍流恨兮恶居于此？
　　为天有眼兮何不见我独漂流？为神有灵兮何事处我天南海北头？我不负天兮天何配我殊匹？我不负神兮神何殛我越荒州？制兹八拍兮拟排忧，何知曲成分心转愁
　　天无涯兮地无边，我心愁兮亦复然。生倏忽兮如白驹之过隙，然不得欢乐兮当我之盛年。怨兮欲问天，天苍苍兮上无缘。举头仰望兮空云烟，九拍怀情兮谁与传？
　　城头烽火不曾灭，疆场征战何时歇？杀气朝朝冲塞门，胡风夜夜吹边月。故乡隔兮音尘绝，哭无声兮气将咽。一生辛苦兮缘离别，十拍悲深兮泪成血。
　　我非贪生而恶死，不能捐身兮心有以
。生仍冀得兮归桑梓
，死当埋骨兮长已矣
。日居月诸兮在戎垒
，胡人宠我兮有二子。鞠之育之兮不羞耻
，愍之念之兮生长边鄙
。十有一拍兮因兹起，哀响缠绵兮彻心髓
。
　　东风应律兮暖气多
，知是汉家天子兮布阳和
。羌胡蹈舞兮共讴歌，两国交欢兮罢兵戈
。忽遇汉使兮称近沼
，遣千金兮赎妾身
。喜得生还兮逢圣君，嗟别稚子兮会无因。十有二拍兮哀乐均
，去住两情兮难具陈。
　　不谓残生兮却得旋归
，抚抱胡儿兮泣下沾衣。汉使迎我兮四牡騑騑
，号失声兮谁得知？与我生死兮逢此时
］，愁为子兮日无光辉
］，焉得羽翼兮将汝归
］？一步一远兮足难移，魂消影绝兮恩爱遗
。十有三拍兮弦急调悲，肝肠搅刺兮人莫我知
。
　　身归国兮儿莫之随，心悬悬兮长如饥。四时万物兮有盛衰，唯我愁苦兮不暂移。山高地阔兮见汝无期，更深夜阑兮梦汝来斯
。梦中执手兮一喜一悲，觉后痛我心兮无休歇时。十有四拍兮涕泪交垂，河水东流兮心自思。
　　十五拍兮节调促，气填胸兮谁识曲？处弯庐兮偶殊俗
，愿得归来兮天从欲，再还汉国兮欢心足。心有怀兮愁转深，日月无私兮曾不照临
。子母分离兮意难任
，同天隔越兮如商参
。生死不相知兮何处寻？
　　十六拍兮思茫茫，我与儿兮各一方。日东月西兮徒相望，不得相随兮空断肠。对萱草兮忧不忘
，弹鸣琴兮情何伤
今别子兮归故乡，旧怨平兮新怨长。泣血仰头兮诉苍苍
，胡为生我兮独罹此殃
？
　　十七拍兮心鼻酸，关山修阻兮行路难
。去时怀土兮心无绪
，来时别儿兮思漫漫。塞上黄蒿兮枝枯叶干，沙场白骨兮刀痕箭瘢。风霜凛凛兮春夏寒，人马饥豗兮筋力单
。岂知重得兮入长安
，叹息欲绝兮泪阑干
。
　　胡笳本自出胡中，缘琴翻出音律同
。十八拍兮曲虽终，响有余兮思无穷。是知丝竹微妙兮均造化之功
，哀乐各随人心兮有变则通
。胡与汉兮异域殊风，天与地隔兮子西母东。苦我怨气兮浩于长空
，六合虽广兮受之应不容
。
----------------------------number 2105----------------------------
杂诗（岩岩钟山首）
魏晋
孔融
【杂诗】
岩岩钟山首，赫赫炎天路。
高明曜云门，远景灼寒素。
昂昂累世士，结根在所固。
吕望老匹夫，苟为因世故。
管仲小囚臣，独能建功祚。
人生有何常，但患年岁暮。
幸托不肖躯，且当猛虎步。
安能苦一身，与世同举厝。
由不慎小节，庸夫笑我度。
吕望尚不希，夷齐何足慕。
----------------------------number 2106----------------------------
杂诗（远送新行客）
魏晋
孔融
【杂诗】
远送新行客，岁暮乃来归。
入门望爱子，妻妾向人悲。
闻子不可见，日已潜光辉。
孤坟在西北，常念君来迟。
褰裳上墟丘，但见蒿与薇。
白骨归黄泉，肌体乘尘飞。
生时不识父，死后知我谁。
孤魂游穷暮，飘摇安所依。
人生图嗣息，尔死我念追。
俯仰内伤心，不觉泪沾衣。
人生自有命，但恨生日希。
----------------------------number 2107----------------------------
饮马长城窟行（饮马长城窟）
魏晋
陈琳
【饮马长城窟行】
饮马长城窟，水寒伤马骨。
往谓长城吏，「慎莫稽留太原卒
。」
「官作自有程，举筑谐汝声
」
「男儿宁当格斗死，何能佛郁筑长城？」
长城何连连，连连三千里。
边城多健少，内舍多寡妇
。
作书与内舍：「便嫁莫留住
。
善事新姑嫜，时时念我故夫子
。」
报书往边地：「君今出言一何鄙
」
「身在祸难中，何为稽留他家子？
生男慎莫举，生女哺用脯
。
君独不见长城下，死人骸骨相撑拄？」
「结发行事君，慊慊心意关
。
明知边地苦，贱妾何能久自全？」
----------------------------number 2108----------------------------
登楼赋（登兹楼以四望兮）
魏晋
王粲
【登楼赋】
登兹楼以四望兮，聊暇日以销忧。览斯宇之所处兮，实显敞而寡仇。挟清漳之通浦兮，倚曲沮之长洲。背坟衍之广陆兮，临皋隰之沃流。北弥陶牧，西接昭邱。华实蔽野，黍稷盈畴。虽信美而非吾土兮，曾何足以少留！
遭纷浊而迁逝兮，漫逾纪以迄今。情眷眷而怀归兮，孰忧思之可任？凭轩槛以遥望兮，向北风而开襟。平原远而极目兮，蔽荆山之高岑。路逶迤而修迥兮，川既漾而济深。悲旧乡之壅隔兮，涕横坠而弗禁。昔尼父之在陈兮，有归欤之叹音。钟仪幽而楚奏兮，庄舄显而越吟。人情同于怀土兮，岂穷达而异心！
惟日月之逾迈兮，俟河清其未极。冀王道之一平兮，假高衢而骋力。惧匏瓜之徒悬兮，畏井渫之莫食。步栖迟以徙倚兮，白日忽其将匿。风萧瑟而并兴兮，天惨惨而无色。兽狂顾以求群兮，鸟相鸣而举翼，原野阒其无人兮，征夫行而未息。心凄怆以感发兮，意忉怛而憯恻。循阶除而下降兮，气交愤于胸臆。夜参半而不寐兮，怅盘桓以反侧。
----------------------------number 2109----------------------------
七哀诗（边城使心悲）
魏晋
王粲
【七哀诗】
边城使心悲，昔吾亲更之。
冰雪截肌肤，风飘无止期。
百里不见人，草木谁当迟。
登城望亭燧，翩翩飞戍旗。
行者不顾反，出门与家辞。
子弟多俘虏，哭泣无已时。
天下尽乐土，何为久留兹。
蓼虫不知辛，去来勿与谘。
----------------------------number 2110----------------------------
七哀诗（荆蛮非我乡）
魏晋
王粲
【七哀诗】
荆蛮非吾乡，何为久滞淫？
方舟溯大江，日暮愁吾心。
山冈有余映，岩阿增重阴
。
狐狸驰赴穴，飞鸟翔故林。
流波激清响，猴猿临岸吟。
迅风拂裳袂，白露沾衣襟。
独夜不能寐，摄衣起抚琴
。
丝桐感人情，为我发悲音。
羁旅无终极，忧思壮难任
。
----------------------------number 2111----------------------------
七哀诗（西京乱无象）
魏晋
王粲
【七哀诗】
西京乱无象，豺虎方遘患
。
复弃中国去，委身适荆蛮
。
亲戚对我悲，朋友相追攀
。
出门无所见，白骨蔽平原。
路有饥妇人，抱子弃草间。
顾闻号泣声，挥涕独不还：
「未知身死处，何能两相完？」
驱马弃之去，不忍听此言。
南登霸陵岸，回首望长安。
悟彼下泉人，喟然伤心肝
。
----------------------------number 2112----------------------------
杂诗（日暮游西园）
魏晋
王粲
【杂诗】
日暮游西园，冀写忧思情
。
曲池扬素波，列树敷丹荣
。
上有特栖鸟，怀春向我鸣
。
褰衽欲从之，路险不得征。
徘徊不能去，伫立望尔形
。
风飇扬尘起，白日忽已冥。
回身入空房，托梦通精诚。
人欲天不违，何惧不合并
。
----------------------------number 2113----------------------------
驾出北郭门行（驾出北郭门）
魏晋
阮瑀
【驾出北郭门行】
驾出北郭门，马樊不肯驰
。
下车步踟蹰，仰折枯杨枝。
顾闻丘林中，噭噭有悲啼
。
借问啼者出，「何为乃如斯」？
「亲母舍我殁，后母憎孤儿。
饥寒无衣食，举动鞭捶施
。
骨消肌肉尽，体若枯树皮。
藏我空室中，父还不能知。
上冢察故处，存亡永别离
。
亲母何可见，泪下声正嘶
。
弃我于此间，穷厄岂有资？」
传告后代人，以此为明规
。
----------------------------number 2114----------------------------
赠从弟（亭亭山上松）
魏晋
刘桢
亭亭山上松，瑟瑟谷中风
。
风声一何盛，松枝一何劲！
冰霜正惨凄，终岁常端正。
岂不罹凝寒？松柏有本性。
----------------------------number 2115----------------------------
定情诗（我出东门游）
魏晋
繁钦
【定情诗】
我出东门游，邂逅承清尘。
思君即幽房，侍寝执衣巾。
时无桑中契，迫此路侧人。
我既媚君姿，君亦悦我颜。
何以致拳拳？绾臂双金环。
何以道殷勤？约指一双银。
何以致区区？耳中双明珠。
何以致叩叩？香囊系肘后。
何以致契阔？绕腕双跳脱。
何以结恩情？美玉缀罗缨。
何以结中心？素缕连双针。
何以结相于？金薄画搔头。
何以慰别离？耳后玳瑁钗。
何以答欢忻？纨素三条裙。
何以结愁悲？白绢双中衣。
与我期何所？乃期东山隅。
日旰兮不来，谷风吹我襦。
远望无所见，涕泣起踟蹰。
与我期何所？乃期山南阳。
日中兮不来，飘风吹我裳。
逍遥莫谁睹，望君愁我肠。
与我期何所？乃期西山侧。
日夕兮不来，踯躅长叹息。
远望凉风至，俯仰正衣服。
与我期何所？乃期山北岑。
日暮兮不来，凄风吹我襟。
望君不能坐，悲苦愁我心。
爱身以何为，惜我华色时。
中情既款款，然后克密期。
褰衣蹑茂草，谓君不我欺。
厕此丑陋质，徙倚无所之。
自伤失所欲，泪下如连丝。
----------------------------number 2116----------------------------
赠秀才从军（良马既闲）
魏晋
嵇康
【赠秀才从军】
良马既闲，丽服有辉
。
左揽繁弱，右接忘归
。
风驰电逝，蹑景追飞
。
凌厉中原，顾眄生姿
。
----------------------------number 2117----------------------------
赠秀才从军（息徒兰圃）
魏晋
嵇康
【赠秀才从军】
息徒兰圃，秣马华山
。
流磻平皋，垂纶长川
。
目送归鸿，手挥五弦
。
俯仰自得，游心太玄
。
嘉彼钓叟，得鱼忘筌
。
郢人逝矣，谁与尽言
。
----------------------------number 2118----------------------------
赠秀才从军（闲夜肃清）
魏晋
嵇康
【赠秀才从军】
闲夜肃清。朗月照轩。
微风动袿，组帐高褰。
旨酒盈樽，莫与交欢。
鸣琴在御，谁与鼓弹？
仰慕同趣，其馨若兰。
佳人不在，能不永叹？
----------------------------number 2119----------------------------
赠秀才从军（浩浩洪流）
魏晋
嵇康
【赠秀才从军】
浩浩洪流，带我邦畿
。
萋萋绿林，奋荣扬辉
。
鱼龙瀺灂，山鸟群飞。
驾言出游，日夕忘归。
思我良明，如渴如饥。
愿言不获，伦矣其悲
。
----------------------------number 2120----------------------------
咏怀（朝阳不再盛）
魏晋
阮籍
【咏怀】
朝阳不再盛，白日忽西幽。
去此若俯仰，如何似九秋。
人生若尘露，天道邈悠悠。
齐景升牛山，涕泗纷交流。
孔圣临长川，惜逝忽若浮。
去者余不及，来者吾不留。
愿登太华山，上与松子游。
渔父知世患，乘流泛轻舟。
----------------------------number 2121----------------------------
思旧赋并序（余与嵇康、吕安居至接近）
魏晋
向秀
【思旧赋并序】
余与嵇康、吕安居至接近，其人并有不羁之才；然嵇志远而疏，吕心旷而放，其后各以事见法。嵇博综技艺，于丝竹特妙。临当就命，顾视日影，索琴而弹之。余逝将西迈，经其旧庐。于时日薄虞渊，寒冰凄然。邻人有吹笛者，发声寥亮。追思曩昔游宴之好，感音而叹，故作赋云。
将命适于远京兮，遂旋反而北徂。济黄河以泛舟兮，经山阳之旧居。瞻旷野之萧条兮，息余驾乎城隅。践二子之遗迹兮，历穷巷之空庐。叹《黍离》之愍周兮，悲《麦秀》于殷墟。惟古昔以怀今兮，心徘徊以踌躇。栋宇存而弗毁兮，形神逝其焉如！昔李斯之受罪兮，叹黄犬而长吟。悼嵇生之永辞兮，顾日影而弹琴。托运遇于领会兮，寄余命于寸阴。听鸣笛之慷慨兮，妙声绝而复寻。停驾言其将迈兮，遂援翰而写心！
----------------------------number 2122----------------------------
车遥遥篇（车遥遥兮马洋洋）
魏晋
傅玄
【车遥遥篇】
车遥遥兮马洋洋，
追思君兮不可忘。
君安游兮西入秦，
愿为影兮随君身。
君在阴兮影不见，
君依光兮妾所愿。
----------------------------number 2123----------------------------
悼亡诗（荏苒冬春谢）
魏晋
潘岳
【悼亡诗】
荏苒冬春谢，寒暑忽流易
。
之子归穷泉，重壤永幽隔
。
私怀谁克从？淹留亦何益
。
僶俛恭朝命，回心反初役
。
望庐思其人，入室想所历
。
帏屏无髣髴，翰墨有余迹
。
流芳未及歇，遗挂犹在壁
。
怅怳如或存，回惶仲惊惕
。
如彼翰林鸟，双栖一朝只；
如彼游川鱼，比目中路析
。
春风缘隟来，晨雷承檐滴
。
寝息何时忘，沉忧日盈积
。
庶几有时衰，庄缶犹可击
。
----------------------------number 2124----------------------------
轻薄篇（末世多轻薄）
魏晋
张华
【轻薄篇】
末世多轻薄，骄代好浮华。
志意既放逸，赀财亦丰奢。
被服极纤丽，肴膳尽柔嘉。
僮仆余粱肉，婢妾蹈绫罗。
文轩树羽盖，乘马鸣玉珂。
横簪刻玳瑁，长鞭错象牙。
足下金鑮履，手中双莫邪。
宾从焕络绎，侍御何芬葩。
朝与金张期，暮宿许史家。
甲第面长街，朱门赫嵯峨。
苍梧竹叶清，宜城九酝醝。
浮醪随觞转，素蚁自跳波。
美女兴齐赵，妍唱出西巴。
一顾倾城国，千金不足多。
北里献奇舞，大陵奏名歌。
新声逾激楚，妙妓绝阳阿。
玄鹤降浮云，鲟鱼跃中河。
墨翟且停车，展季犹咨嗟。
淳于前行酒，雍门坐相和。
孟公结重关，宾客不得蹉。
三雅来何迟？耳热眼中花。
盘案互交错，坐席咸喧哗。
簪珥或堕落，冠冕皆倾斜。
酣饮终日夜，明灯继朝霞。
绝缨尚不尤，安能复顾他？
留连弥信宿，此欢难可过。
人生若浮寄，年时忽蹉跎。
促促朝露期，荣乐遽几何？
念此肠中悲，涕下自滂沱。
但畏执法吏，礼防且切磋。
----------------------------number 2125----------------------------
娇女诗（吾家有娇女）
魏晋
左思
【娇女诗】
吾家有娇女，皎皎颇白晳
。
小字为纨素，口齿自清历
。
鬓发覆广额，双耳似连璧
。
明朝弄梳台，黛眉类扫迹
。
浓朱衍丹唇，黄吻澜漫赤
。
娇语若连琐，忿速乃明
忄畫
。
握笔利彤管，篆刻未期益
。
执书爱绨素，诵习矜所获
。
其姊字惠芳，面目如画
目粲
。
轻妆喜楼边，临镜忘纺绩
。
举觯拟京兆，立的成复易
。
玩弄眉颊间，剧兼机抒役
。
从容好赵舞，延袖象飞翮
。
上下弦柱际，文史辄卷襞
。
顾眄屏风画，如见已指摘
。
丹青日尘暗，明义为隐赜
。
驰骛翔园林，果下皆生摘
。
红葩缀紫蒂，萍实骤抵掷
。
贪华风雨中，眒忽数百适
。
务蹑霜雪戏，重綦常累积
。
并心注肴撰，端坐理盘槅
。
翰墨戢闲案，相与数离逖
。
动为垆钲屈，屣履任之适
。
止为茶菽据，吹嘘对鼎
钅歷
。
脂腻漫白袖，烟熏染阿锡
。
衣被皆重地，难与沉水碧
。
任其孺子意，羞受长者责
。
瞥闻当与杖，掩泪俱向壁。
----------------------------number 2126----------------------------
咏怀（独坐空堂上）
魏晋
阮籍
【咏怀】
独坐空堂上，谁可与欢者？
出门临永路，不见行车马。
登高望九州，悠悠分旷野。
孤鸟西北飞，离兽东南下。
日暮思亲友，晤言用自写。
----------------------------number 2127----------------------------
咏怀（二妃游江滨）
魏晋
阮籍
【咏怀】
二妃游江滨，逍遥顺风翔。
交甫怀环佩，婉娈有芬芳。
猗靡情欢爱，千载不相忘。
倾城迷下蔡，容好结中肠。
感激生忧思，萱草树兰房。
膏沐为谁施，其雨怨朝阳。
如何金石交，一旦更离伤！
----------------------------number 2128----------------------------
咏怀（洪生资制度）
魏晋
阮籍
【咏怀】
洪生资制度，被服正有常
。
尊卑设次序，事物齐纪纲
。
容饰整颜色，磬折执圭璋
。
堂上置玄酒，室中盛稻梁
。
外厉贞素谈，户内灭芬芳
。
放口从衷出，复说道义方
。
委曲周旋仪，姿态愁我肠。
----------------------------number 2129----------------------------
咏怀（嘉树下成蹊）
魏晋
阮籍
【咏怀】
嘉树下成蹊，东园桃与李。
秋风吹飞藿，零落从此始。
繁华有憔悴，堂上生荆杞。
驱马舍之去，去上西山趾。
一身不自保，何况恋妻子。
凝霜被野草，岁暮亦云已。
----------------------------number 2130----------------------------
咏怀（驾言发魏都）
魏晋
阮籍
【咏怀】
驾言发魏都，南向望吹台
。
箫管有遗音，梁王安在哉！
战士食糟糠，贤者处蒿莱
。
歌舞未终曲，秦兵已复来
。
夹林非吾有，朱宫生尘埃
。
军败华阳下，身竟为土灰
。
----------------------------number 2131----------------------------
咏怀（平生少年时）
魏晋
阮籍
【咏怀】
平生少年时，轻薄好弦歌。
西游咸阳中，赵李相经过。
娱乐未终极，白日忽蹉跎。
驱马复来归，反顾望三河。
黄金百镒尽，资用常苦多。
北临太行道，失路将如何。
----------------------------number 2132----------------------------
咏怀（危冠切浮云）
魏晋
阮籍
【咏怀】
危冠切浮云，长剑出天外。
细故何足虑，高度跨一世。
非子为我御，逍遥游荒裔。
顾谢西王母，吾将从此逝。
岂与蓬户士，弹琴诵言誓。
----------------------------number 2133----------------------------
咏怀（昔年十四五）
魏晋
阮籍
【咏怀】
昔年十四五，志尚好书诗
。
被褐怀珠玉，颜闵相与期
。
开轩临四野，登高望所思
。
丘墓蔽山冈，万代同一时
。
千秋万岁后，荣名安所之。
乃悟羡门子，噭噭今自嗤
。
----------------------------number 2134----------------------------
咏怀（昔闻东陵瓜）
魏晋
阮籍
【咏怀】
昔闻东陵瓜，近在青门外
。
连畛距阡陌，子母相钩带
。
五色曜朝日，嘉宾四面会
。
膏火自煎熬，多财为患害
。
布衣可终身，宠禄岂足赖
。
----------------------------number 2135----------------------------
咏怀（炎光延万里）
魏晋
阮籍
【咏怀】
炎光延万里，洪川荡湍濑
。
弯弓挂扶桑，长剑倚天外
。
泰山成砥砺，黄河为裳带
。
视彼庄周子，荣枯何足赖？
捐身弃中野，乌鸢作患害
。
岂若雄杰士，功名从此大
。
----------------------------number 2136----------------------------
咏怀（湛湛长江水）
魏晋
阮籍
【咏怀】
湛湛长江水，上有枫树林。
皋兰被径路，青骊逝骎骎
。
远望令人悲，春气感我心
。
三楚多秀士，朝云进荒淫
。
朱华振芬芳，高蔡相追寻
。
一为黄雀哀，泪下谁能禁！
----------------------------number 2137----------------------------
咏怀（灼灼西颓日）
魏晋
阮籍
【咏怀】
灼灼西颓日，余光照我衣。
回风吹四壁，寒鸟相因依。
周周尚衔羽，蛩蛩亦念饥。
如何当路子，磬折忘所归。
岂为夸誉名，憔悴使心悲。
宁与燕雀翔，不随黄鹄飞。
黄鹄游四海，中路将安归？
----------------------------number 2138----------------------------
咏怀（夜中不能寐）
魏晋
阮籍
【咏怀】
夜中不能寐，起坐弹鸣琴。
薄帷鉴明月，清风吹我襟。
孤鸿号外野，翔鸟鸣北林
。
徘徊将何见，忧思独伤心。
----------------------------number 2139----------------------------
咏怀（一日复一夕）
魏晋
阮籍
【咏怀】
一日复一夕，一夕复一朝。
颜色改平常，精神自损消。
胸中怀汤火，变化故相招。
万事无穷极，知谋苦不饶。
但恐须臾间，魂气随风飘。
终身履薄冰，谁知我心焦。
----------------------------number 2140----------------------------
咏怀（壮士何慷慨）
魏晋
阮籍
【咏怀】
壮士何慷慨，志欲吞八荒。
驱车远行役，受命念自忘。
良弓挟乌号，明甲有精光。
临难不顾生，身死魂飞扬。
岂为全躯士，效命争战场。
忠为百世荣，义使令名彰。
垂声谢后世，气节故有常
。
----------------------------number 2141----------------------------
咏怀（天网弥四野）
魏晋
阮籍
【咏怀】
天网弥四野，六翮掩不舒
。
随波纷纶客，泛泛若凫鹥
。
生命无期度，朝夕有不虞
。
列仙停修龄，养志在冲虚
。
飘飖云日间，邈与世路殊
。
荣名非己宝，声色焉足娱？
采药无旋返，神仙志不符
。
逼此良可感，令我久踌躇。
----------------------------number 2142----------------------------
咏怀（王业须良辅）
魏晋
阮籍
【咏怀】
王业须良辅，建功俟英雄
。
元凯康哉美，多士颂声隆
。
阴阳有舛错，日月不常融
。
天时有否泰，人事多盈冲
。
园缔遁南岳，伯阳隐西戎
。
保身念道真，宠耀焉足崇？
人谁不善始，尠能剋厥终
。
休哉上世士，万载垂清风
。
----------------------------number 2143----------------------------
咏怀（幽兰不可佩）
魏晋
阮籍
【咏怀】
幽兰不可佩，朱草为谁荣？
修竹隐山阴，射干临增城
。
葛藟延幽谷，绵绵瓜瓞生
。
乐极消灵神，哀深伤人情。
竟知忧无益，岂若归太清
。
----------------------------number 2144----------------------------
吴楚歌（燕人美兮赵女佳）
魏晋
傅玄
【吴楚歌】
燕人美兮赵女佳，
其室则迩兮限层崖。
云为车兮风为马，
玉在山兮兰在野。
云无期兮风有止，
思多端兮谁能理？
----------------------------number 2145----------------------------
西长安行（所思兮何在）
魏晋
傅玄
【西长安行】
所思兮何在？乃在西长安。
何用存问妾？香□双珠环。
何用重存问？羽爵翠琅玕。
今我兮闻君，更有兮异心。
香亦不可烧，环亦不可沉。
香烧日有歇，环沉日自深。
----------------------------number 2146----------------------------
豫章行苦相篇（苦相身为女）
魏晋
傅玄
【豫章行苦相篇】
苦相身为女，卑陋难再陈
］
。
男儿当门户，堕地自生神
。
雄心志四海，万里望风尘
。
女育无欣爱，不为家所珍
。
长大逃深室，藏头羞见人。
垂泪适他乡，忽如雨绝云
。
低头和颜色，索齿结朱唇。
跪拜无复数，婢妾如严宾
。
情合同云汉，葵藿仰阳春
。
心乖甚水火，百恶集其身
。
玉颜随年变，丈夫多好新
。
昔为形与影，今为胡与秦
。
胡秦时相见，一绝逾参辰
。
----------------------------number 2147----------------------------
情诗（游目四野外）
魏晋
张华
【情诗】
游目四野外，逍遥独延伫。
兰蕙缘清渠，繁华荫绿渚。
佳人不在兹，取此欲谁与？
巢居知风寒，穴处识阴雨。
不曾远别离，安知慕俦侣？
----------------------------number 2148----------------------------
秋兴赋并序（晋十有四年）
魏晋
潘岳
【秋兴赋并序】
晋十有四年，余春秋三十有二，始见二毛。以太尉掾兼虎贲中郎将，寓直于散骑之省。高阁连云，阳景罕曜，珥蝉冕而袭纨绮之士，此焉游处。仆野人也，偃息不过茅屋茂林之下，谈话不过农夫田父之客。摄官承乏，猥厕朝列，夙兴晏寝，匪遑厎宁，譬犹池鱼笼鸟，有江湖山薮之思。于是染翰操纸，慨然而赋。于时秋也，故以「秋兴」命篇。辞曰：
四时忽其代序兮，万物纷以回薄。览花莳之时育兮，察盛衰之所托。感冬索而春敷兮，嗟夏茂而秋落。虽末士之荣悴兮，伊人情之美恶。善乎宋玉之言曰：「悲哉，秋之为气也！萧瑟兮草木摇落而变衰，憀栗兮若在远行，登山临水送将归」。夫送归怀慕徒之恋兮，远行有羁旅之愤。临川感流以叹逝兮，登山怀远而悼近。彼四戚之疚心兮，遭一涂而难忍。嗟秋日之可哀兮，谅无愁而不尽。
野有归燕，隰有翔隼。游氛朝兴，槁叶夕殒。于是乃屏轻箑，释纤絺，藉莞蒻，御袷衣。庭树槭以洒落兮，劲风戾而吹帷。蝉嘒嘒而寒吟兮，雁飘飘而南飞。天晃朗以弥高兮，日悠阳而浸微。何微阳之短晷，觉凉夜之方永。月朣朦以含光兮，露凄清以凝冷。熠耀粲于阶闼兮，蟋蟀鸣乎轩屏。听离鸿之晨吟兮，望流火之余景。宵耿介而不寐兮，独辗转于华省。
悟时岁之遒尽兮，慨俛首而自省。斑鬓髟以承弁兮，素发飒以垂领。仰群俊之逸轨兮，攀云汉以游骋。登春台之熙熙兮，珥金貂之炯炯。苟趣舍之殊涂兮，庸讵识其躁静。闻至人之休风兮，齐天地于一指。彼知安而忘危兮，故出生而入死。行投趾于容迹兮，殆不践而获底。阙侧足以及泉兮，虽猴猿而不履。龟祀骨于宗祧兮，思反身于绿水。且敛衽以归来兮，忽投绂以高厉。耕东皋之沃壤兮，输黍稷之余税。泉涌湍于石间兮，菊扬芳于崖澨。澡秋水之涓涓兮，玩游鯈之潎潎。逍遥乎山川之阿，放旷乎人间之世。悠哉游哉，聊以卒岁。
----------------------------number 2149----------------------------
咏史（皓天舒白日）
魏晋
左思
皓天舒白日，灵景耀神州
。
列宅紫宫里，飞宇若云浮
。
峨峨高门内，蔼蔼皆王侯
。
自非攀龙客，何为欻来游？
被褐出阊阖，高步追许由
。
振衣千仞冈，濯足万里流
。
----------------------------number 2150----------------------------
咏史（济济京城内）
魏晋
左思
【咏史】
济济京城内，赫赫王侯居
。
冠盖荫四术，朱轮竟长街
。
朝集金张馆，暮宿许史庐
。
南邻击钟磬，北里吹笙竽
。
寂寂扬子宅，门无卿相舆
。
寥寥空宇中，所讲在玄虚
。
言论准宣尼，辞赋拟相如，
悠悠百世后，英名擅八区
。
----------------------------number 2151----------------------------
咏史（荆轲饮燕市）
魏晋
左思
【咏史】
荆轲饮燕市，酒酣气益震。
哀歌和渐离，谓若傍无人
。
虽无壮士节，与世亦殊伦
。
高眄邈四海，豪右何足陈？
贵者虽自贵，视之若埃尘。
贱者虽自贱，重之若千钧
。
----------------------------number 2152----------------------------
咏史（弱冠弄柔翰）
魏晋
左思
【咏史】
弱冠弄柔翰，卓荦观群书
。
著论准过秦，作赋拟子虚
。
边城苦鸣镝，羽檄飞京都
。
虽非甲胃士，畴昔览穰苴
。
长啸激清风，志若无东吴
。
铅刀贵一割，梦想骋良图；
左眄澄江湘，右盼定羌胡
。
功成不受爵，长揖归田庐
。
----------------------------number 2153----------------------------
咏史（吾希段干木）
魏晋
左思
【咏史】
吾希段干木，偃息藩魏君
。
吾慕鲁仲连，谈笑却秦军
。
当世贵不羁，遭难能解纷
。
功成耻受赏，高节卓不群
。
临组不肯蝶，对珪宁肯分？
连玺耀前庭，比之犹浮云
。
----------------------------number 2154----------------------------
咏史（习习笼中鸟）
魏晋
左思
【咏史】
习习笼中鸟，举翮触四隅
。
落落穷巷士，抱影守空庐
。
出门无通路，枳棘塞中涂
。
计策弃不收，块若枯池鱼
。
外望无寸禄，内顾无斗储
。
亲戚还相蔑，朋友日夜疏
。
苏秦北游说，李斯西上书
。
俛仰生荣华，咄嗟后雕枯
。
饮河期满腹，贵足不愿余
。
巢林栖一枝，可为达士模
。
----------------------------number 2155----------------------------
咏史（郁郁涧底松）
魏晋
左思
【咏史】
郁郁涧底松，离离山上苗，
以彼径寸茎，荫此百尺条
。
世胄蹑高位，英俊沉下僚
。
地势使之然，由来非一朝
。
金张藉旧业，七叶珥汉貂
。
冯公岂不伟，白首不见招
。
----------------------------number 2156----------------------------
咏史（主父宦不达）
魏晋
左思
【咏史】
主父宦不达，骨肉还相薄
。
买臣困采樵，伉俪不安宅
。
陈平无产业，归来翳负郭
。
长卿还成都，壁立何寥廓
。
四贤岂不伟，遗烈光篇籍
。
当其未遇时，忧在填沟壑
。
英雄有屯邅，由来自古昔
。
何世无奇才，遗之在草泽
。
----------------------------number 2157----------------------------
杂诗（秋风何冽冽）
魏晋
左思
【杂诗】
秋风何冽冽，白露为朝霜。
柔条旦夕劲，绿叶日夜黄。
明月出云崖，皦皦流素光。
披轩临前庭，嗷嗷晨雁翔。
高志局四海，块然守空堂。
壮齿不恒居，岁暮常慨慷。
----------------------------number 2158----------------------------
招隐（经始东山庐）
魏晋
左思
【招隐】
经始东山庐，果下自成榛。
前有寒泉井，聊可莹心神。
峭茜青葱间，竹柏得其真。
弱叶栖霜雪，飞荣流余津。
爵服无常玩，好恶有屈伸。
结绶生缠牵，弹冠去埃尘。
惠连非吾屈，首阳非吾仁。
相与观所尚，逍遥撰良辰。
----------------------------number 2159----------------------------
招隐（杖策招隐士）
魏晋
左思
【招隐】
杖策招隐士，荒涂横古今
。
岩穴无结构，丘中有鸣琴。
白云停阴冈，丹葩曜阳林
。
石泉漱琼瑶，纤鳞或浮沉
。
非必丝与竹，山水有清音。
何事待啸歌？灌木自悲吟
。
秋菊兼糇粮，幽兰间重襟
。
踌躇足力烦，聊欲投吾簪
。
----------------------------number 2160----------------------------
赴洛道中作（远游越山川）
魏晋
陆机
【赴洛道中作】
远游越山川，山川修且广。
振策陟崇丘，案辔遵平莽
。
夕息抱影寐，朝徂衔思往
。
顿辔倚嵩岩，侧听悲风响。
清露坠素辉，明月一何朗
。
抚几不能寐，振衣独长想
。
----------------------------number 2161----------------------------
猛虎行（渴不饮盗泉水）
魏晋
陆机
【猛虎行】
渴不饮盗泉水，热不息恶木阴
。
恶木岂无枝？志士多苦心
。
整驾肃时命，杖策将远寻
。
饥食猛虎窟，寒栖野雀林
。
日归功未建，时往岁载阴
。
崇云临岸骇，鸣条随风吟
。
静言幽谷底，长啸高山岑
。
急弦无懦响，亮节难为音
。
人生诚未易，易云开此衿？
眷我耿介怀，俯仰愧古今。
----------------------------number 2162----------------------------
拟明月何皎皎（安寝北堂上）
魏晋
陆机
【拟明月何皎皎】
安寝北堂上，明月入我牖
。
照之有余晖，揽之不盈手
。
凉风绕曲房，寒蝉鸣高柳。
踟蹰感节物，我行永已久
。
游宦会无成，离思难常守
。
----------------------------number 2163----------------------------
扶风歌（朝发广莫门）
魏晋
刘琨
【扶风歌】
朝发广莫门，暮宿丹水山
。
左手弯繁弱，右手挥龙渊
。
顾瞻望宫阙，俯仰御飞轩
。
据鞍长叹息，泪下如流泉。
系马长松下，发鞍高岳颠
。
烈烈悲风起，泠泠涧水流
。
挥手长相谢，哽咽不能言
。
浮云为我结，归鸟为我旋
。
去家日已远，安知存与亡。
慷慨穷林中，抱膝独摧藏
。
麋鹿游我前，猿猴戏我侧。
资粮既乏尽，薇蕨安可食
。
揽辔命徒侣，吟啸绝岩中
。
君子道微矣，夫子故有穷
。
惟昔李骞期，寄在匈奴庭
。
忠信反获罪，汉武不见明
。
我欲竟此曲，此曲悲且长。
弃置勿重陈，重陈令心伤。
----------------------------number 2164----------------------------
重赠卢湛（握中有悬壁）
魏晋
刘琨
【重赠卢湛】
握中有悬壁，本自荆山璆
。
惟彼太公望，昔在渭滨叟
。
邓生何感激，千里来相求
。
白登幸曲逆，鸿门赖留侯
。
重耳任五贤，小白相射钩
。
苟能隆二伯，安问党与雠？
中夜抚枕叹，想与数子游
。
吾衰久矣夫，何其不梦周？
谁云圣达节，知命故不忧？
宣尼悲获麟，西狩泣孔丘
。
功业未及建，夕阳忽西流
。
时哉不我与，去乎若云浮
。
朱实陨劲风，繁英落素秋
。
狭路倾华盖，骇驷摧双辀
。
何意百炼钢，化为绕指柔！
----------------------------number 2165----------------------------
游仙诗（京华游侠窟）
魏晋
郭璞
【游仙诗】
京华游侠窟，山林隐遁栖
。
朱门何足荣？未若托蓬莱
。
临源挹清波，陵冈掇丹荑
。
灵溪可潜盘，安事登云梯
。
漆园有傲吏，莱氏有逸妻
。
进则保龙见，退为触蕃羝
。
高蹈风尘外，长揖谢夷齐
。
----------------------------number 2166----------------------------
杂诗（朝霞迎白日）
魏晋
张协
【杂诗】
朝霞迎白日，丹气临汤谷
。
翳翳结繁云，森森散雨足
。
轻风摧劲草，凝霜竦高木
。
密叶日夜疏，丛林森如束
。
畴昔叹时迟，晚节悲年促
。
岁暮怀百忧，将从季主卜
。
----------------------------number 2167----------------------------
杂诗（秋夜凉风起）
魏晋
张协
【杂诗】
秋夜凉风起，清气荡暄浊
。
蜻蛚吟阶下，飞蛾拂明烛
。
君子从远役，佳人守茕独
。
离居几何时，钻燧忽改木
。
房栊无行迹，庭草萋以绿
。
青苔依空墙，蜘蛛网四屋
。
感物多所怀，沉忧结心曲
。
----------------------------number 2168----------------------------
酌贪泉诗（古人云此水）
魏晋
吴隐之
古人云此水，一歃怀千金。
试使夷齐饮，终当不易心。
----------------------------number 2169----------------------------
碧玉歌（碧玉小家女）
魏晋
孙绰
【碧玉歌】
碧玉小家女，
不敢攀贵德。
感郎千金意，
惭无倾城色。
----------------------------number 2170----------------------------
秋日（萧瑟仲秋月）
魏晋
孙绰
【秋日】
萧瑟仲秋月，飂戾风云高。
山居感时变，远客兴长谣。
疏林积凉风，虚岫结凝霄。
湛露洒庭林，密叶辞荣条。
抚菌悲先落，攀松羡后凋。
垂纶在林野，交情远市朝。
澹然古怀心，濠上岂伊遥。
----------------------------number 2171----------------------------
读山海经（精卫衔微木）
魏晋
陶渊明
【读山海经】
精卫衔微木，将以填沧海。
刑天舞干戚，猛志固常在。
同物既无虑，化去不复悔。
徒设在昔心，良辰讵可待。
----------------------------number 2172----------------------------
读山海经（夸父诞宏志）
魏晋
陶渊明
【读山海经】
夸父诞宏志，乃与日竞走。
俱至虞渊下，似若无胜负。
神力既殊妙，倾河蔫足有！
馀迹寄邓林，功竟在身后。
----------------------------number 2173----------------------------
读山海经（岩岩显朝市）
魏晋
陶渊明
【读山海经】
岩岩显朝市，帝者慎用才。
何以废共鲧？重华为之来。
仲父献诚言，姜公乃见猜。
临没告饥渴，当复何及哉！
----------------------------number 2174----------------------------
归园田居（野外罕人事）
魏晋
陶渊明
【归园田居】
野外罕人事，穷巷寡轮鞅
。
白日掩荆扉，虚室绝尘想
。
时复墟曲中，披草共来往
。
相见无杂言，但道桑麻长。
桑麻日已长，我土日已广，
常恐霜霰至，零落同草莽
。
----------------------------number 2175----------------------------
归园田居（少无适俗韵）
魏晋
陶渊明
【归园田居】
少无适俗韵，性本爱丘山。
误落尘网中，一去三十年
。
羁鸟恋旧林，池鱼思故渊
。
开荒南野际，守拙归园田
。
方宅十余亩，草屋八九间。
榆柳荫后檐，桃李罗堂前
。
暧暧远人村，依依墟里烟
。
狗吠深巷中，鸡鸣桑树颠
。
户庭无尘杂，虚室有余闲
。
久在樊笼里，复得返自然
。
----------------------------number 2176----------------------------
归园田居（种豆南山下）
魏晋
陶渊明
【归园田居】
种豆南山下，草盛豆苗稀。
晨兴理荒秽，带月荷锄归
。
道狭草木长，夕露沾我衣。
衣沾不足惜，但使愿无违
。
----------------------------number 2177----------------------------
癸卯岁始春怀古田舍（先师有遗训）
魏晋
陶渊明
【癸卯岁始春怀古田舍】
先师有遗训：忧道不忧贫
。
瞻望邈难逮，转欲志长勤
。
秉耒欢时务，解颜劝农人
。
平畴交远风，良苗亦怀新
。
虽未量岁功，即事多所欣
。
耕种有时息，行者无问津
。
日入相与归，壶浆劳近邻
。
长吟掩柴门，聊为陇亩民
。
----------------------------number 2178----------------------------
拟挽歌辞（荒草何茫茫）
魏晋
陶渊明
【拟挽歌辞】
荒草何茫茫，白杨亦萧萧
。
严霜九月中，送我出远郊
。
四面无人居，高坟正嶕峣
。
马为仰天鸣，风为自萧条。
幽室一已闭，千年不复朝
。
千年不复朝，贤达无奈何
。
向来相送人，各自还其家。
亲戚或余悲，他人亦已歌
。
死去何所道，托体同山阿
。
----------------------------number 2179----------------------------
拟挽歌辞（有生必有死）
魏晋
陶渊明
【拟挽歌辞】
有生必有死，早终非命促。
昨暮同为人，今旦在鬼录。
魂气散何之？枯形寄空木。
娇儿索父啼，良友抚我哭。
得失不复知，是非安能觉？
千秋万岁后，谁知荣与辱。
----------------------------number 2180----------------------------
拟挽歌辞（在昔无酒饮）
魏晋
陶渊明
【拟挽歌辞】
在昔无酒饮，今但湛空觞。
春醪生浮蚁，何时更能尝？
肴案盈我前，亲旧哭我傍。
欲语口无音，欲视眼无光。
昔在高堂寝，今宿荒草乡。
荒草无人眠，极视正茫茫。
一朝出门去，归来夜未央。
----------------------------number 2181----------------------------
始作镇军参军经曲阿作（弱龄寄事外）
魏晋
陶渊明
【始作镇军参军经曲阿作】
弱龄寄事外，委怀在琴书
。
被褐欣自得，屡空常晏如
。
时来苟冥会，宛辔憩通衢
。
投策命晨装，暂与园田疏
。
吵眇孤舟逝，绵绵归思纡
。
我行岂不遥，登降千里余
。
目倦川途异，心念山泽居
。
望云惭高鸟，临水愧游鱼
。
真想初在襟，谁谓形迹拘
。
聊且凭化迁，终返班生庐
。
----------------------------number 2182----------------------------
桃花源诗并记（嬴氏乱天纪）
魏晋
陶渊明
【桃花源诗并记】
　　晋太元中，武陵人捕鱼为业
。缘溪行，忘路之远近。忽逢桃花林，夹岸数百步，中无杂树，芳草鲜美，落英缤纷
。渔人甚异之。复前行，欲穷其林
。林尽水源，便得一山。山有小口，髣髴若有光，便舍船从口入。初极狭，才通人
。复行数十步，豁然开朗。土地平旷，屋舍伊然，有良田美池桑竹之属。阡陌交通，鸡犬相闻
。其中往来种作，男女衣著，悉如外人；黄发垂髫，并怡然自乐。见渔人，乃大惊，问所从来，具答之。便要还家，设酒杀鸡作食。村中闻有此人，咸来问讯
。自云先世避秦时乱，率妻子邑人来此绝境，不复出焉，遂与外人间隔。问今是何世，乃不知有汉，无论魏、晋
。此人一一为具言所闻，皆叹惋
。余人各复延至其家，皆出酒食。停数日，辞去。此中人语云：「不足为外人道也
。」既出，得其船，便扶向路，处处志之
。及邵下，诣太守说如此
。太守即遣人随其往，寻向所志，遂迷，不复得路。南阳刘子骥，高尚士也，闻之，欣然规往
。未果，寻病终
。后遂无问津者
。
赢氏乱天纪，贤者避其世
。
黄缔之商山，伊人亦云逝
。
往迹浸复湮，来迳遂芜废
。
相命肆农耕，日入从所愁
。
桑竹垂余荫，菽稷随时艺
。
春蚕收长丝，秋熟靡王税
。
荒路暖交通，鸡犬互鸣吠。
俎豆犹古法，衣裳无新制
。
童孺纵行歌，斑白欢游诣
。
草荣识节和，木衰知风厉。
虽无纪历志
，四时自成岁
。
怡然有余乐，于何劳智慧
。
奇踪隐五百
，一朝敞神界
。
淳薄既异源
，旋复还幽蔽
。
借问游方士，焉测尘嚣外
。
顾言蹑轻风
，高举寻吾契
。
----------------------------number 2183----------------------------
闲情赋并序（夫何瑰逸之令姿）
魏晋
陶渊明
【闲情赋并序】
初，张衡作《定情赋》，蔡邕作《静情赋》，检逸辞而宗澹泊，始则荡以思虑，而终归闲正。将以抑流宕之邪心，谅有助于讽谏。缀文之士，奕代继作；因并触类，广其辞义。余园闾多暇，复染翰为之；虽文妙不足，庶不谬作者之意乎。
夫何瑰逸之令姿，独旷世以秀群。表倾城之艳色，期有德于传闻。佩鸣玉以比洁，齐幽兰以争芬。淡柔情于俗内，负雅志于高云。悲晨曦之易夕，感人生之长勤；同一尽于百年，何欢寡而愁殷！褰朱帏而正坐，泛清瑟以自欣。送纤指之余好，攮皓袖之缤纷。瞬美目以流眄，含言笑而不分。曲调将半，景落西轩。悲商叩林，白云依山。仰睇天路，俯促鸣弦。神仪妩媚，举止详妍。
激清音以感余，愿接膝以交言。欲自往以结誓，惧冒礼之为愆；待凤鸟以致辞，恐他人之我先。意惶惑而靡宁，魂须臾而九迁：愿在衣而为领，承华首之余芳；悲罗襟之宵离，怨秋夜之未央！愿在裳而为带，束窈窕之纤身；嗟温凉之异气，或脱故而服新！愿在发而为泽，刷玄鬓于颓肩；悲佳人之屡沐，从白水而枯煎！愿在眉而为黛，随瞻视以闲扬；悲脂粉之尚鲜，或取毁于华妆！愿在莞而为席，安弱体于三秋；悲文茵之代御，方经年而见求！愿在丝而为履，附素足以周旋；悲行止之有节，空委弃于床前！愿在昼而为影，常依形而西东；悲高树之多荫，慨有时而不同！愿在夜而为烛，照玉容于两楹；悲扶桑之舒光，奄灭景而藏明！愿在竹而为扇，含凄飙于柔握；悲白露之晨零，顾襟袖以缅邈！愿在木而为桐，作膝上之鸣琴；悲乐极而哀来，终推我而辍音！
考所愿而必违，徒契契以苦心。拥劳情而罔诉，步容与于南林。栖木兰之遗露，翳青松之余阴。傥行行之有觌，交欣惧于中襟；竟寂寞而无见，独悁想以空寻。敛轻裾以复路，瞻夕阳而流叹。步徙倚以忘趣，色惨惨而就寒。叶燮燮以去条，气凄凄而就寒，日负影以偕没，月媚景于云端。鸟凄声以孤归，兽索偶而不还。悼当年之晚暮，恨兹岁之欲殚。思宵梦以从之，神飘飘而不安；若凭舟之失棹，譬缘崖而无攀。于时毕昴盈轩，北风凄凄，炯炯
本作忄旁，通炯
不寐，众念徘徊。起摄带以侍晨，繁霜粲于素阶。鸡敛翅而未鸣，笛流远以清哀；始妙密以闲和，终寥亮而藏摧。意夫人之在兹，托行云以送怀；行云逝而无语，时奄冉而就过。徒勤思而自悲，终阻山而滞河。迎清风以怯累，寄弱志于归波。尤《蔓草》之为会，诵《召南》之余歌。坦万虑以存诚，憩遥情于八遐。
----------------------------number 2184----------------------------
饮酒（故人赏我趣）
魏晋
陶渊明
【饮酒】
故人赏我趣，挈壶相与至。
班荆坐松下，数斟已复醉。
父老杂乱言，觞酌失行次。
不觉知有我，安知物为贵。
悠悠迷所留，酒中有深味。
----------------------------number 2185----------------------------
饮酒
结庐在人境
魏晋
陶渊明
【饮酒】
结庐在人境，而无车马喧。
问君何能尔？心远地自偏。
采菊东篱下，悠然见南山。
山气日夕佳，飞鸟相与还。
此中有真意，欲辨已忘言。
----------------------------number 2186----------------------------
饮酒（清晨闻叩门）
魏晋
陶渊明
【饮酒】
清晨闻叩门，倒裳往自开
。
问子为谁与？田父有好怀
。
壶浆远见候，疑我与时乖
。
「褴缕茅檐下，未足为高栖
。
一世皆尚同，愿君汩其泥
。」
深感父老言，禀气寡所谐
。
纡辔诚可学，违己讵非迷！
且共欢此饮，吾驾不可回
。
----------------------------number 2187----------------------------
饮酒（少年罕人事）
魏晋
陶渊明
【饮酒】
少年罕人事，游好在六经
。
行行向不惑，淹留遂无成
。
竟抱固穷节，饥寒饱所更
。
敝庐交悲风，荒草没前庭
。
披褐守长夜，晨鸡不肯鸣
。
孟公不在兹，终以翳吾情
。
----------------------------number 2188----------------------------
饮酒（幽兰生前庭）
魏晋
陶渊明
【饮酒】
幽兰生前庭，含薰待清风。
清风脱然至，见别萧艾中。
行行失故路，任道或能通。
觉悟当念还，鸟尽废良弓。
----------------------------number 2189----------------------------
饮酒（子云性嗜酒）
魏晋
陶渊明
【饮酒】
子云性嗜酒，家贫无由得。
时赖好事人，载醪祛所惑。
觞来为之尽，是谘无不塞。
有时不肯言，岂不在伐国？
仁者用其心，何尝失显默！
----------------------------number 2190----------------------------
咏荆轲（燕丹善养士）
魏晋
陶渊明
燕丹善养士，志在报强赢
。
招集百夫良，岁暮得荆卿
。
君子死知己，提剑出燕京
。
素骥鸣广陌，慷慨送我行
。
雄发指危冠，猛气充长缨
。
饮饯易水上，四座列群英
。
渐离击悲筑，宋意唱高声
。
萧萧哀风逝，淡淡寒波生
。
商音更流涕，羽奏壮士惊
。
心知去不归，且有后世名
。
登车何时顾，飞盖入秦庭
。
凌厉越万里，逶迤过千城
。
图穷事自至，豪主正怔营
。
惜哉剑术疏，奇功遂不成
。
其人虽已没，千载有余情！
----------------------------number 2191----------------------------
杂诗（白日沦西阿）
魏晋
陶渊明
【杂诗】
白日沦西阿，素月出东岭
。
遥遥万里辉，荡荡空中景
。
风来入房户，夜中枕席冷。
气变悟时易，不眠知夕永
。
欲言无予和，挥杯劝孤影。
日月掷人去，有志不获骋
。
念此怀悲凄，终晓不能静
。
----------------------------number 2192----------------------------
诸人共游周家墓柏下（今日天气佳）
魏晋
陶渊明
【诸人共游周家墓柏下】
今日天气佳，清吹与鸣弹。
感彼柏下人，安得不为欢。
清歌散新声，绿酒开芳颜。
未知明日事，余襟良已殚。
----------------------------number 2193----------------------------
乞食（饥来驱我去）
魏晋
陶渊明
【乞食】
饥来驱我去，不知竟何之！
行行至斯里，叩门拙言辞
。
主人解余意，遗赠岂虚来？
谈谐终日夕，觞至辄倾杯；
情欣新知欢，言咏遂赋诗
。
感子漂母惠，愧我非韩才；
衔戢知何谢，冥报以相贻
。
----------------------------number 2194----------------------------
和郭主簿（蔼蔼堂前林）
魏晋
陶渊明
【和郭主簿】
蔼蔼堂前林，中夏贮清阴
。
凯风因时来，回飙开我襟
。
息交游闲业，卧起弄书琴
。
园蔬有余滋，旧谷犹储今。
营己良有极，过足非所钦
。
舂秫作美酒，酒熟吾自斟。
弱子戏我侧，学语未成音
。
此事真复乐，聊用忘华簪
。
遥遥望白云，怀古一何深
----------------------------number 2195----------------------------
归园田居（久去山泽游）
魏晋
陶渊明
【归园田居】
久去山泽游，浪莽林野娱
。
试携子侄辈，披榛步荒墟
。
徘徊丘陇间，依依昔人居
。
井灶有遗处，桑竹残朽株
。
借问采薪者，此人皆焉如？
薪者向我言，死没无复余。
一世异朝市，此语真不虚。
人生似幻化，终当归空无。
----------------------------number 2196----------------------------
归园田居（怅恨独策还）
魏晋
陶渊明
【归园田居】
怅恨独策还，崎岖历榛曲
。
山涧清且浅，可以濯我足
。
漉我新熟酒，只鸡招近局
。
日入室中暗，荆薪代明烛。
欢来苦夕短，已复至天旭
。
----------------------------number 2197----------------------------
饮酒（青松在东园）
魏晋
陶渊明
【饮酒】
青松在东园，众草没其姿
。
凝霜殄异类，卓然见高枝
。
连林人不觉，独树众乃奇
。
提壶挂寒柯，远望时复为
。
吾生梦幻间，何事绁尘羁
。
----------------------------number 2198----------------------------
饮酒（在昔曾远游）
魏晋
陶渊明
【饮酒】
在昔曾远游，直至东海隅
。
道路回且长，风波阻中涂
。
此行谁使然？似为饥所驱；
倾身营一饱，少许便有余
。
恐此非名计，息驾归闲居
。
----------------------------number 2199----------------------------
饮酒（羲农去我久）
魏晋
陶渊明
【饮酒】
羲农去我久，举世少复真
。
汲汲鲁中叟、弥缝使其淳
。
凤鸟虽不至，礼乐暂得新
。
沫泗辍微响，漂流逮狂秦
。
诗书复何罪，一朝成灰尘
。
区区诸老翁，为事诚殷勤
。
如何绝世下，六籍无一亲
。
终日驰车走，不见所问津
。
若复不快饮，空负头上巾
。
但恨多谬误，君当怨醉人。
----------------------------number 2200----------------------------
庚戌岁九月中于西田获早稻（人生归有道）
魏晋
陶渊明
【庚戌岁九月中于西田获早稻】
人生归有道，衣食固其端
。
孰是都不营，而以求自安？
开春理常业，岁功聊可观
。
晨出肆微勤，日入负耒还
。
山中饶霜露，风气亦先寒
。
田家岂不苦？弗获辞此难
。
四体诚乃疲，庶无异患干
。
盥濯息檐下，斗酒散襟颜
。
遥遥沮溺心，千载乃相关
。
但愿长如此，躬耕非所叹
。
----------------------------number 2201----------------------------
移居（昔欲居南村）
魏晋
陶渊明
【移居】
昔欲居南村，非为卜其宅；
闻多素心人，乐与数晨夕
。
怀此颇有年，今日从兹役
。
敝庐何必广，取足蔽床席
。
邻曲时时来，抗言谈在昔
。
奇文共欣赏，疑义相与析
。
----------------------------number 2202----------------------------
移居（春秋多佳日）
魏晋
陶渊明
【移居】
春秋多佳日，登高赋新诗
。
过门更相呼，有酒斟酌之
。
农务各自归，闲暇辄相思
。
相思则披衣，言笑无厌时
。
此理将不胜？无为忽去兹
。
衣食当须纪，力耕不吾欺。
----------------------------number 2203----------------------------
和刘柴桑（山泽久见招）
魏晋
陶渊明
【和刘柴桑】
山泽久见招，胡事乃踌躇？
直为亲旧故，未忍言索居
。
良辰入奇怀，挈杖还西庐。
荒涂无归人，时时见废墟；
茅茨已就治，新畴复应畲
。
谷风转凄薄，春醪解饥劬；
弱女虽非男，慰情良胜无。
栖栖世中事，岁月共相疏；
耕织称其用，过此莫所须
。
去去百年外，身名同翳如
。
----------------------------number 2204----------------------------
杂诗（人生无根蒂）
魏晋
陶渊明
【杂诗】
人生无根蒂，飘如陌上尘
。
分散逐风转，此已非常身
。
落地为兄弟，何必骨肉亲？
得欢当作乐，斗酒聚比邻
。
盛年不重来，一日难再晨。
及时当勉励，岁月不待人。
----------------------------number 2205----------------------------
杂诗（忆我少壮时）
魏晋
陶渊明
【杂诗】
忆我少壮时，无乐自欣豫
。
猛志逸四海，骞翮思远翥
。
荏苒岁月颓，此心稍已去
。
值欢无复娱，每每多忧虑
。
气力渐衰损，转觉日不如，
壑舟无须臾，引我不得住。
前涂当几许，未知止泊处
。
古人惜寸阴，念此使人惧。
----------------------------number 2206----------------------------
杂诗（代耕本非望）
魏晋
陶渊明
【杂诗】
代耕本非望，所业在田桑
。
躬亲未曾替，寒馁常糟糠
。
岂期过满腹，但愿饱粳粮
。
御冬足大布，粗絺已应阳
。
正尔不能得，哀哉亦何伤！
人皆尽获宜，拙生失其方
。
理也可奈何，且为陶一觞！
----------------------------number 2207----------------------------
赠羊长史并序（愚生三季后）
魏晋
陶渊明
【赠羊长史并序】
　　左军羊长史，衔使秦川，作此与之
。
愚生三季后，慨然念黄虞
。
得知千载外，正赖古人书
。
圣贤留余迹，事事在中都，
岂忘游心目，关河不可逾
。
九域甫已一，逝将理舟舆；
闻君当先迈，负疴不获俱
。
路若经商山，为我小踌躇；
多谢绮与角，精爽今何如？
紫芝谁复采，深谷久应芜
。
驷马无贳患，贫贱有交娱
。
清谣结心曲，人乖运见疏
。
拥怀累代下，言尽意不舒
。
----------------------------number 2208----------------------------
怨诗楚调示庞主簿邓治中（天道幽且远）
魏晋
陶渊明
【怨诗楚调示庞主簿邓治中】
天道幽且远，鬼神茫昧然
。
结发念善事，僶俛六九年
。
弱冠逢世阻，始室丧其偏
。
炎火屡焚如，螟蜮恣中田；
风雨纵横至，收敛不盈座
。
夏日抱长饥，寒夜无被眠；
造夕思鸡鸣，及晨愿乌迁
。
在己何怨天，离忧凄目前
。
吁嗟身后名，于我若浮烟。
慷慨独悲歌，钟期信为贤
。
----------------------------number 2209----------------------------
咏贫士（万族各有托）
魏晋
陶渊明
【咏贫士】
万族各有托，孤云独无依；
暧暧空中灭，何时见余晖。
朝霞开宿雾，众鸟相与飞，
迟迟出林翮，未夕复来归。
量力守故辙，岂不寒与饥？
知音苟不存，已矣何所悲
。
----------------------------number 2210----------------------------
拟古（荣荣窗下兰）
魏晋
陶渊明
【拟古】
荣荣窗下兰，密密堂前柳
。
初与君别时，不谓行当久。
出门万里客，中道逢嘉友
。
未言心先醉，不在接杯酒。
兰枯柳亦衰，遂令此言负
。
多谢诸少年，相知不忠厚；
意气倾人命，离隔复何有？
----------------------------number 2211----------------------------
拟古（仲春遘时雨）
魏晋
陶渊明
【拟古】
仲春遘时雨，始雷发东隅
。
众蛰各潜骇，草木纵横舒
。
翩翩新来燕，双双入我庐。
先巢故尚在，相将还旧居
。
自从分别来，门庭日荒芜
。
我心固匪石，君情定何如？
----------------------------number 2212----------------------------
拟古（日暮天无云）
魏晋
陶渊明
【拟古】
日暮天无云，春风扇微和
。
佳人美清夜，达曙酣且歌
。
歌竟长叹息，持此感人多：
皎皎云间月，灼灼叶中华
。
岂无一时好，不久当如何？
----------------------------number 2213----------------------------
拟古（少时壮且厉）
魏晋
陶渊明
【拟古】
少时壮且厉，抚剑独行游
。
谁言行游近，张掖至幽州
。
饥食首阳薇，渴饮易水流
。
不见相知人，惟见古时丘
。
路边两高坟，伯牙与庄周
。
此士难再得，吾行欲何求
。
----------------------------number 2214----------------------------
拟古（种桑长江边）
魏晋
陶渊明
【拟古】
种桑长江边，三年望当采
。
枝条始欲茂，忽值山河改
。
柯叶自摧折，根株浮沧海
。
春蚕既无食，寒衣欲谁待！
本不值高原，今日复何悔？
----------------------------number 2215----------------------------
有会而作（弱年逢家乏）
魏晋
陶渊明
【有会而作并序】
旧谷既没，新谷未登。
颇为老农，而值年灾，日月尚悠，为患未已。
登岁之功，既不可希；朝夕所资，烟火裁通。
旬日以来，始念饥乏。岁云暮矣，慨然永怀。
今我不述，后生何闻哉！
弱年逢家乏，老至更长饥。
菽麦实所羡，孰敢慕甘肥！
惄如亚九饭，当暑厌寒衣。
岁月将欲暮，如何辛苦悲。
常善粥者心，深念蒙袂非；
嗟来何足吝，徒没空自遗。
斯滥岂攸志，固穷风所归。
馁也已矣夫，在昔多余师。
----------------------------number 2216----------------------------
答庞参军（相知何必旧）
魏晋
陶渊明
【答庞参军】
　　三复来贶，欲罢不能。自尔邻曲，冬春再交，款然良时，忽成旧游。俗谚∶「数面成亲旧」，况情过此者乎？人事好乖，便当语离；杨公所叹，岂惟常悲。吾抱疾多年，不复为文，本既不丰，复老病继之；辄依《周礼》往复之义，且为别後相思之资。
相知何必旧，倾盖定前言。
有客赏我趣，每每顾林园。
谈谐无俗调，所说圣人篇。
或有数斗酒，闲饮自欢然。
我实幽居士，无复东西缘。
物新人惟旧，弱毫多所宣。
情通万里外，形迹滞江山。
君其爱体素，来会在何来？
----------------------------number 2217----------------------------
九日闲居（世短意常多）
魏晋
陶渊明
【九日闲居】
　　余闲爱重九之名，秋菊盈园，而持醪靡由，空服九华，寄怀于言。
世短意常多，斯人乐久生。
日月依辰至，举俗爱其名。
露凄暄风息，气澈天象明。
往燕无遗影，来雁有馀声。
酒能祛百虑，菊解制颓龄。
如何蓬庐士，空视时运倾！
尘爵耻虚壘，寒华徒自荣；
敛襟独闲谣，缅焉起深情。
栖迟固多娱，淹留岂无成。
----------------------------number 2218----------------------------
荣木（采采荣木）
魏晋
陶渊明
【荣木】
　　荣木，念将老也。日月推迁，已复九夏，总角闻，白首无成。
采采荣木，结根于兹。
晨耀其华，夕已丧之。
人生若寄，憔悴有时。
静言孔念，中心怅而。
----------------------------number 2219----------------------------
时运（迈迈时运）
魏晋
陶渊明
【时运】
　　时运，游暮春也。春服既成，景物斯和，偶景独游，欣慨交心。
迈迈时运，穆穆良朝。
袭我春服，薄言东郊。
山涤馀霭，宇暧微霄。
有风自南，翼彼新苗。
----------------------------number 2220----------------------------
停云（霭霭停云）
魏晋
陶渊明
【停云】
　　停云，思亲友也。樽湛新醪，园列初荣，愿言不从，叹息弥襟。
霭霭停云，时雨濛濛。
八表同昏，平路伊阻。
静寄东轩，春醪独抚。
良朋悠邈，搔首延伫。
----------------------------number 2221----------------------------
形赠神（天地长不没）
魏晋
陶渊明
【形赠神】
贵贱贤愚，莫不营营以惜生，斯甚惑焉；故极陈形影之苦言，神辨自然以释之。好事君子，共取其心焉。
天地长不没，山川无改时。
草木得常理，霜露荣悴之。
谓人最灵智，独复不如兹。
适见在世中，奄去靡归期。
奚觉无一人，亲识岂相思！
但馀平生物，举目情凄洏。
我无腾化木，必尔不复疑。
愿君取吾言，得酒莫苟辞。
----------------------------number 2222----------------------------
饮酒（衰荣无定在）
魏晋
陶渊明
【饮酒】
余闲居寡欢，兼比夜已长，偶有名酒，无夕不饮。顾影独尽，忽焉复醉。既醉之後，辄题数句自娱。纸墨遂多，辞无诠次。聊命故人书之，以为欢笑尔。
衰荣无定在，彼此更共之。
邵生瓜田中，宁似东陵时！
寒暑有代谢，人道每如兹。
达人解其会，逝将不复疑；
忽与一樽酒，日夕欢相持。
----------------------------number 2223----------------------------
与殷晋安别（游好非少长）
魏晋
陶渊明
【与殷晋安别】
　　殷先作安南府长史掾，因居浔阳，後作太尉参军，移家东下，作此以赠。
游好非少长，一遇尽殷勤。
信宿酬清话，益复知为亲。
去岁家南里，薄作少时邻。
负杖肆游从，淹留忘宵晨。
语默自殊势，亦知当乖分。
未谓事已及，兴言在兹春。
飘飘西来风，悠悠东去云。
山川千里外，言笑难为因。
良才不隐世，江湖多贱贫。
脱有经过便，念来存故人。
----------------------------number 2224----------------------------
游斜川（开岁倏五日）
魏晋
陶渊明
【游斜川】
　　辛酉正月五日，天气澄和，风物闲美，与二三邻曲，同游斜川。临长流，望曾城；鲂鲤跃鳞于将夕，水鸥乘和以翻飞。彼南阜者，名实旧矣，不复乃为嗟叹；若夫曾城，傍无依接，独秀中皋；遥想灵山，有爱嘉名。欣对不足，率尔赋诗。悲日月之遂往，悼吾年之不留；年疏年纪乡里，以记其时日。
开岁倏五日，吾生行归休。
念之动中怀，及辰为兹游。
气和天惟澄，班坐依远流；
弱湍驰文鲂，闲谷矫鸣鸥。
迥泽散游目，缅然睇曾丘；
虽微九重秀，顾瞻无匹俦。
提壶接宾侣，引满更献酬；
未知从今去，当复如此不？
中觞纵遥情，忘彼千载忧。
且极今朝乐，明日非所求。
----------------------------number 2225----------------------------
赠长沙公（同源分流）
魏晋
陶渊明
【赠长沙公】
长沙公於余为族祖，同出大司马。昭穆既远，以为路人。经过浔阳，临别赠此。
同源分流，人易世疏，
慨然寤叹，念兹厥初。
礼服遂悠，岁月眇徂，
感彼行路，眷然踌躇。
----------------------------number 2226----------------------------
囊萤诗（宵烛出腐草）
魏晋
车胤
【囊萤诗】
宵烛出腐草，微质含晶荧。
收拾练囊中，资我照遗经。
熠耀既不灭，吾咿宁暂停？
毕竟齐显地，声名炳丹青。
----------------------------number 2227----------------------------
孤燕诗（昔年无偶去）
魏晋
卫王氏
【孤燕诗】
昔年无偶去，
今春犹独归。
故人恩义重，
不忍复双飞。
----------------------------number 2228----------------------------
古意赠今人（寒乡无异服）
南北朝
鲍令晖
【古意赠今人】
寒乡无异服，毡褐代文练。
日月望君归，年年不解缓。
荆扬春早和，幽冀犹霜霰。
北寒妾已知，南心君不见。
谁为道辛苦，寄情双飞燕。
形迫抒煎丝，颜落风催电。
容华一朝尽，惟余心不变。
----------------------------number 2229----------------------------
代出自蓟北门行（羽檄起边亭）
南北朝
鲍照
【代出自蓟北门行】
羽檄起边亭，烽火入咸阳。
征骑屯广武，分兵救朔方。
严秋筋竿劲，虏阵精且强。
天子按剑怒，使者遥相望。
雁行缘石径，鱼贯度飞梁
。
箫鼓流汉思，旌甲被胡霜。
疾风冲塞起，沙砾自飘扬。
马毛缩如猖，角弓不可张。
时危见臣节，世乱识忠良。
投躯报明主，身死为国殇。
----------------------------number 2230----------------------------
代东门行（伤禽恶弦惊）
南北朝
鲍照
【代东门行】
伤禽恶弦惊，倦客恶离声
。
离声断客情，宾御皆涕零
。
涕零心断绝，将去复还诀
。
一息不相知，何况异乡别
。
遥遥征驾远，杳杳白日晚
。
居人掩闺卧，行子夜中饭
。
野风吹草木，行子心肠断。
食梅常苦酸，衣葛常苦寒
。
丝竹徒满坐，忧人不解颜
。
长歌欲自慰，弥起长恨端
。
----------------------------number 2231----------------------------
代东武吟（主人且勿喧）
南北朝
鲍照
【代东武吟】
主人且勿谊，贱子歌一言：
仆本寒乡士，出身蒙汉恩。
始随张校尉，召募到河源；
后逐李轻车，追虏出塞垣
。
密涂亘万里，宁岁犹七奔
。
肌力尽鞍甲，心思历凉温
。
将军既下世，部曲亦罕存
。
时事一朝异，孤绩谁复论？
少壮辞家去，穷老还入门
。
腰镰刈葵藿，倚杖牧鸡豘
。
昔如韝上鹰，今似槛中猿
。
徒结千载恨，空负百年怨
。
弃席思君幄，疲马恋君轩。
垂晋主惠，不愧田子魂
。
----------------------------number 2232----------------------------
代放歌行（蓼虫避葵堇）
南北朝
鲍照
【代放歌行】
蓼虫避葵堇，习苦不言非
。
小人自龌龊，安知旷士怀
。
鸡鸣洛城里，禁门平旦开
。
冠盖纵横至，车骑四方来。
索带曳长飙，华缨结远埃
。
日中安能止，钟鸣犹未归
。
夷世不可逢，贤君信爱才
。
明虑自天断，不受外嫌猜
。
一言分硅爵，片善辞草莱
。
岂伊白壁赐，将起黄金台
。
今君有何疾，临路独迟回？
----------------------------number 2233----------------------------
发后渚（江上气早寒）
南北朝
鲍照
【发后渚】
江上气早寒，仲秋始霜雪
。
从军乏衣粮，方冬与家别
。
萧条背乡心，凄怆清渚发
。
凉埃晦平皋，飞潮隐修樾
。
孤光独徘徊，空烟视升灭
。
途随前峰远，意逐后云结
。
华志分驰年，韶颜惨惊节
。
推琴三起叹，声为君断绝
。
----------------------------number 2234----------------------------
拟古（十五讽诗书）
南北朝
鲍照
【拟古】
十五讽诗书，篇翰靡不通
。
弱冠参多士，飞步游秦宫
。
侧睹君子论，预见古人风
。
两说穷舌端，五车摧笔锋
。
羞当白壁贶，耻受聊城功
。
晚节从世务，乘障远和戎
。
解佩袭犀渠，卷帙奉卢弓
。
始愿力不及，安知今所终！
----------------------------number 2235----------------------------
拟古（幽并重骑射）
南北朝
鲍照
【拟古】
幽并重骑射，少年好驰逐。
毡带佩双鞬，象弧插雕服
。
兽肥春草短，飞鞚越平陆
。
朝游雁门上，暮还楼烦宿
。
石梁有余劲，惊雀无全目
。
汉虏方未和，边城屡翻覆
。
留我一白羽，将以分虎竹
。
----------------------------number 2236----------------------------
拟古（凿井北陵隈）
南北朝
鲍照
【拟古】
凿井北陵隈，百丈不及泉。
生事本澜漫，何用独精坚。
幼壮重寸阴，衰暮反轻年。
放驾息朝歌，提爵止中山。
日夕登城隅，周回视洛川。
街衢积冻草，城郭宿寒烟。
繁华悉何在，宫阙久崩填。
空谤齐景非，徒称夷叔贤。
----------------------------number 2237----------------------------
拟行路难（对案不能食）
南北朝
鲍照
【拟行路难】
对案不能食，拔剑击柱长叹息。
丈夫生世会几时，安能蹀躞垂羽翼？
弃置罢官去，还家自休息。
朝出与亲辞，暮还在亲侧。
弄儿床前戏，看妇机中织。
自古圣贤尽贫贱，何况我辈孤且直！
----------------------------number 2238----------------------------
拟行路难（奉君金卮之美酒）
南北朝
鲍照
【拟行路难】
奉君金卮之美酒，
玳瑁玉匣之雕琴，
七彩芙蓉之羽帐，
九华蒲萄之锦衾
。
红颜零落岁将暮，
寒光宛转时欲沉
。
愿君裁悲且减思，
听我扺节行路吟
。
不见柏梁铜雀上，
宁闻古时清吹音？
----------------------------number 2239----------------------------
拟行路难（洛阳名工铸为金博山）
南北朝
鲍照
【拟行路难】
洛阳名工铸为金博山，
千斫复万镂，
上刻秦女携手仙。
承君清夜之欢娱，
列置帏里明烛前。
外发龙鳞之丹彩，
内含麝芬之紫烟。
如今君心一朝异，
对此长叹终百年。
----------------------------number 2240----------------------------
拟行路难（秋思忽而至）
南北朝
鲍照
【拟行路难】
秋思忽而至，跨马出北门。
举头四顾望，但见松柏园。
荆棘郁蹲蹲。
中有一鸟名杜鹃，
言是古时蜀帝魂。
声音哀苦鸣不息，
羽毛憔悴似人髡。
飞走树间啄虫蚁，
岂忆往日天子尊。
念此死生变化非常理，
中心恻怆不能言。
----------------------------number 2241----------------------------
拟行路难（泻水置平地）
南北朝
鲍照
【拟行路难】
泻水置平地，各自东西南北流。
人生亦有命，安能行叹复坐愁！
酌酒以自宽，举杯断绝歌路难
。
心非木石岂无感？吞声踯躅不敢言
----------------------------number 2242----------------------------
拟行路难（璇闺玉墀上椒阁）
南北朝
鲍照
【拟行路难】
璇闺玉墀上椒阁，
文窗绣户垂绮幕
。
中有一人字金兰，
被服纤罗蕴芳藿
。
春燕差池风散梅，
开帏对景弄春爵
。
含歌揽涕恒抱愁，
人生几时得为乐？
宁作野中之双凫，
不愿云间之别鹤
。
----------------------------number 2243----------------------------
拟行路难（中庭五株桃）
南北朝
鲍照
【拟行路难】
中庭五株桃，一株先作花。
阳春夭冶二三月，
从风簸荡落西家。
西家思妇见悲惋，
零泪沾衣抚心叹，
初我送君出户时，
何言淹留节回换。
床席生尘明镜垢，
纤腰瘦削发蓬乱。
人生不得长称意，
惆怅徙倚至夜半。
----------------------------number 2244----------------------------
学刘公干体（胡风吹朔雪）
南北朝
鲍照
【学刘公干体】
胡风吹朔雪，千里度龙山。
集君瑶台上，飞舞两楹前。
兹晨自为美，当避艳阳天。
艳阳桃李节，皎洁不成妍。
----------------------------number 2245----------------------------
咏史（五都矜财雄）
南北朝
鲍照
【咏史】
五都矜财雄，三川养声利
。
百金不市死，明经有高位
。
京城十二衢，飞甍各鳞次
。
仕子彩华缨，游客竦轻辔
。
明星晨未晞，轩盖已云至
。
宾御纷飒沓，鞍马光照地。
寒暑在一时，繁华及春媚。
君平独寂寞，身世两相弃
。
----------------------------number 2246----------------------------
赠傅都曹别（轻鸿戏江潭）
南北朝
鲍照
【赠傅都曹别】
轻鸿戏江潭，孤雁集洲沚
。
邂逅两相亲，缘念共无已
。
风雨好东西，一隔顿万里
。
追忆栖宿时，声容满心耳
。
落日川渚寒，愁云绕天起。
短翮不能翔，徘徊烟雾里
。
----------------------------number 2247----------------------------
代结客少年场行（骢马金络头）
南北朝
鲍照
【代结客少年场行】
骢马金络头，锦带佩吴钩
。
失意杯酒间，白刃起相雠
。
追兵一旦至，负剑远行游。
去乡三十载，复得还旧丘
。
升高临四关，表里望皇州
。
九涂平若水，双阙似云浮
。
扶宫罗将相，夹道列王侯
。
日中市朝满，车马若川流。
击钟陈鼎食，方驾自相求
。
今我独何为，坎壈怀百忧
。
----------------------------number 2248----------------------------
梅花落（中庭多杂树）
南北朝
鲍照
【梅花落】
中庭多杂树，
偏为梅咨嗟
。
「问君何独然？」
「念其霜中能作花，
露中能作实
。
摇荡春风媚春日，
念尔零落逐寒风，
徒有霜华无霜质！」
----------------------------number 2249----------------------------
赠故人马子乔（寒灰灭更然）
南北朝
鲍照
【赠故人马子乔】
寒灰灭更然，夕华晨更鲜
。
春冰虽暂解，冬冰复还坚。
佳人舍我去，赏爱长绝缘
。
欢至不留日，感物辄伤年
。
----------------------------number 2250----------------------------
赠故人马子乔（双剑将离别）
南北朝
鲍照
【赠故人马子乔】
双剑将离别，先在匣中鸣。
烟雨交将夕，从此遂分形。
雌沉吴江里，雄飞入楚城
。
吴江深无底，楚关有崇扃
。
一为天地别，岂直限幽明
。
神物中不隔，千祀倘还并
。
----------------------------number 2251----------------------------
拟古（束薪幽篁里）
南北朝
鲍照
【拟古】
束薪幽篁里，刈黍寒涧阴
。
朔风伤我肌，号鸟惊思心
。
岁暮井赋讫，程课相追寻
。
田租送函谷，兽藁输上林
。
河渭冰未开，关陇雪正深
。
笞击官有罚，呵辱吏见侵
。
不谓乘轩意，伏枥还至今
。
----------------------------number 2252----------------------------
玩月城西门廨中（始见西南楼）
南北朝
鲍照
【玩月城西门廨中】
始见西南楼，纤纤如玉钩
。
末映东北墀，娟娟似蛾眉
。
蛾眉蔽珠栊，玉钩隔琐窗
。
三五二八时，千里与君同
。
夜移衡汉落，徘徊入户中
。
归华先委露，别叶早辞风
。
客游厌苦辛，仕子倦飘尘
。
休澣自公日，宴慰及私辰
。
蜀琴抽白雪，郢曲发阳春
。
肴干酒未阕，金壶启夕沦
。
回轩驻轻盖，留酌待情人
。
----------------------------number 2253----------------------------
别诗（洛阳城东西）
南北朝
范云
【别诗】
洛阳城东西，
长作经时别。
昔去雪如花，
今来花似雪。
----------------------------number 2254----------------------------
酬范记室云（林密户稍阴）
南北朝
何逊
【酬范记室云】
林密户稍阴，草滋阶欲暗。
风光蕊上轻，日色花中乱。
相思不独欢，伫立空为叹。
清谈莫共理，繁文徒可玩。
高唱子自轻，继音予可惮。
----------------------------number 2255----------------------------
别赋（黯然销魂者）
南北朝
江淹
【别赋】
　　黯然销魂者，唯别而已矣。况秦吴兮绝国，复燕宋兮千里。或春苔兮始生，乍秋风兮暂起。是以行子肠断，百感凄恻。风萧萧而异响，云漫漫而奇色。舟凝滞於水滨，车逶迟於山侧。棹容与而讵前，马寒鸣而不息。掩金觞而谁御，横玉柱而沾轼。居人愁卧，怳若有亡。日下壁而沉彩，月上轩而飞光。见红兰之受露，望青楸之离霜。巡层楹而空掩，抚锦幕而虚凉。知离梦之踯躅，意别魂之飞扬。
　　故别虽一绪，事乃万族：
　　至若龙马银鞍，朱轩绣轴，帐饮东都，送客金谷。琴羽张兮箫鼓陈，燕赵歌兮伤美人。珠与玉兮艳莫秋，罗与绮兮娇上春。惊驷马之仰秣，耸渊鱼之赤鳞。造分手而衔涕，感寂寞而伤神。
　　乃有剑客惭恩，少年报士。韩国赵厕，吴宫燕市，割慈忍爱，离邦去里。沥泣共诀，抆血相视。驱征马而不顾，见行尘之时起。方衔感於一剑，非买价於泉里。金石震而色变，骨肉悲而心死。
　　或乃边郡未和，负羽从军。辽水无极，雁山参云。闺中风暖，陌上草薰。日出天而曜景，露下地而腾文。镜朱尘之照烂，袭青气之烟煴。攀桃李兮不忍别，送爱子兮沾罗裙。
　　至如一赴绝国，讵相见期？视乔木兮故里，决北梁兮永辞。左右兮魂动，亲宾兮泪滋。可班荆兮赠恨，唯樽酒兮叙悲。值秋雁兮飞日，当白露兮下时。怨复怨兮远山曲，去复去兮长河湄。
　　又若君居淄右，妾家河阳，同琼珮之晨照，共金炉之夕香。君结绶兮千里，惜瑶草之徒芳。惭幽闺之琴瑟，晦高台之流黄。春宫閟此青苔色，秋帐含兹明月光。夏簟清兮昼不暮，冬釭凝兮夜何长！织锦曲兮泣已尽，回文诗兮影独伤。
　　傥有华阴上士，服食还仙。术既妙而犹学，道已寂而未传。守丹灶而不顾，练金鼎而方坚。驾鹤上汉，骖鸾腾天。暂游万里，少别千年。惟世间兮重别，谢主人兮依然。
　　下有芍药之诗，佳人之歌。桑中卫女，上宫陈娥。春草碧色，春水绿波。送君南浦，伤如之何！至乃秋露如珠，秋月如珪。明月白露，光阴往来。与子之别，思心徘徊。
　　是以别方不定，别理千名，有别必怨，有怨必盈，使人意夺神骇，心折骨惊。虽渊云之墨妙，严乐之笔精，金闺之诸彦，兰台之群英，赋有凌云之称，辩有雕龙之声，谁能摹暂离之状，写永诀之情者乎！
----------------------------number 2256----------------------------
游太平山（石险天貌分）
南北朝
孔稚圭
【游太平山】
石险天貌分，
林交日容缺。
阴涧落春荣，
寒岩留夏雪。
----------------------------number 2257----------------------------
断句（白云满鄣来）
南北朝
刘昶
【断句】
白云满鄣来，
黄尘暗天起。
关山四面绝，
故乡几千里。
----------------------------number 2258----------------------------
自君之出矣（自君之出矣）
南北朝
刘裕
【自君之出矣】
自君之出矣，金翠闇无精。
思君如日月，回还昼夜生。
----------------------------number 2259----------------------------
江南曲（汀洲采白苹）
南北朝
柳恽
【江南曲】
汀洲采白苹，日落江南春。
洞庭有归客，潇湘逢故人。
故人何不返，春华复应晚。
不道新知乐，只言行路远。
----------------------------number 2260----------------------------
赠范晔诗（折花逢驿使）
南北朝
陆凯
折花逢驿使，
寄与陇头人
。
江南无所有，
聊赠一枝春。
----------------------------number 2261----------------------------
长干曲（逆浪故相邀）
南北朝
南朝乐府
【长干曲】
逆浪故相邀，
菱舟不怕摇
。
妾家扬子住，
便弄广陵潮
。
----------------------------number 2262----------------------------
石塘濑听猿（噭噭夜猿鸣）
南北朝
沈约
【石塘濑听猿】
噭噭夜猿鸣，溶溶晨雾合，
不知声远近，惟见山重沓
。
既欢东岭唱，复伫西岩答
。
----------------------------number 2263----------------------------
琅琊王歌辞（东山看西水）
南北朝
北朝乐府
【琅琊王歌辞】
东山看西水，水流磐石间。
公死姥更嫁，孤儿甚可怜。
----------------------------number 2264----------------------------
琅琊王歌辞（新买五尺刀）
南北朝
北朝乐府
【琅琊王歌辞】
新买五尺刀，悬著中梁柱。
一日三摩挲，剧于十五女。
----------------------------number 2265----------------------------
陇头歌辞（陇头流水）
南北朝
北朝乐府
【陇头歌辞】
陇头流水，流离山下。
念吾一身，飘然旷野。
朝发欣城，暮宿陇头。
寒不能语，舌卷入喉。
陇头流水，鸣声呜咽。
遥望秦川，心肝断绝。
----------------------------number 2266----------------------------
木兰辞（唧唧复唧唧）
南北朝
北朝乐府
【木兰辞】
唧唧复唧唧，木兰当户织
。
不闻机杼声，唯闻女叹息
。
问女何所思？问女何所忆？
女亦无所思，女亦无所忆。
昨夜见军帖，可汗大点兵，
军书十二卷，卷卷有爷名
。
阿爷无大儿，木兰无长兄，
愿为市鞍马，从此替爷征。
东市买骏马，西市买鞍鞯，
南市买辔头，北市买长鞭
。
旦辞爷娘去，暮宿黄河边。
不闻爷娘唤女声，但闻黄河流水鸣溅溅
。
旦辞黄河去，暮至黑山头，
不闻爷娘唤女声，但闻燕山胡骑鸣啾啾
。
万里赴戎机，关山度若飞
。
朔气传金柝，寒光照铁衣
。
将军百战死，壮士十年归。
归来见天子，天子坐明堂
。
策勋十二转，赏赐百千强
。
可汗问所欲，木兰不用尚书郎，
愿驰明驼千里足，送儿还故乡
。
爷娘闻女来，出郭相扶将
。
阿姊闻妹来，当户理红妆
。
小弟闻姊来，磨刀霍霍向猪羊
。
开我东阁门，坐我西间床
。
脱我战时袍，著我旧时裳。
当窗理云鬓，对镜帖花黄。
出门看火伴，火伴皆惊忙。
同行十二年，不知木兰是女郎。
雄兔脚扑朔，雌兔眼迷离。
两兔傍地走，安能辨我是雄雌。
----------------------------number 2267----------------------------
折杨柳歌（健儿须快马）
南北朝
北朝乐府
【折杨柳歌】
健儿须快马，快马须健儿，
駓跋黄尘下，然后别雄雌。
----------------------------number 2268----------------------------
折杨柳歌（上马不捉鞭）
南北朝
北朝乐府
【折杨柳歌】
上马不捉鞭，反折杨柳枝。
蹀座吹长笛，愁杀行客儿。
----------------------------number 2269----------------------------
企喻歌（男儿欲作健）
南北朝
北朝乐府
【企喻歌】
男儿欲作健，
结伴不须多。
鹞子经天飞，
群雀两向波
。
----------------------------number 2270----------------------------
企喻歌（放马大泽中）
南北朝
北朝乐府
【企喻歌】
放马大泽中，
草好马著膘
。
牌子铁裲裆，
钅互
鉾鸐尾条
。
----------------------------number 2271----------------------------
企喻歌（前行看后行）
南北朝
北朝乐府
【企喻歌】
前行看后行，
齐著铁裲裆
。
前头看后头，
齐著铁
钅互
鉾。
----------------------------number 2272----------------------------
企喻歌（男儿可怜虫）
南北朝
北朝乐府
【企喻歌】
男儿可怜虫，
出门怀死忧
。
尸丧狭谷中，
白骨无人收。
----------------------------number 2273----------------------------
折杨柳歌（遥看孟津河）
南北朝
北朝乐府
【折杨柳歌】
遥看孟津河，
杨柳郁婆婆
。
我是虏家儿，
不解汉儿歌
。
----------------------------number 2274----------------------------
地驱乐歌（驱羊入谷）
南北朝
北朝乐府
【地驱乐歌】
驱羊入谷，白羊在前。
老女不嫁，蹋地唤天
。
----------------------------number 2275----------------------------
折杨柳枝歌（门前一株枣）
南北朝
北朝乐府
【折杨柳枝歌】
门前一株枣，
岁岁不知老。
阿婆不嫁女，
那得孙儿抱。
----------------------------number 2276----------------------------
折杨柳枝歌（敕敕何力力）
南北朝
北朝乐府
【折杨柳枝歌】
敕敕何力力，
女子临窗织。
不闻机杼声，
只闻女叹息。
----------------------------number 2277----------------------------
折杨柳枝歌（问女何所思）
南北朝
北朝乐府
【折杨柳枝歌】
问女何所思，
问女何所忆。
阿婆许嫁女，
今年无消息。
----------------------------number 2278----------------------------
李波小妹歌（李波小妹字雍容）
南北朝
北朝乐府
【李波小妹歌】
李波小妹字雍容，
褰裳逐马如卷蓬
。
左射右射必叠双
。
妇女尚如此，
男子安可逢
。
----------------------------number 2279----------------------------
送别（东风柳线长）
南北朝
范云
【送别】
东风柳线长，送郎上河梁。
未尽樽前酒，妾泪已千行。
不愁书难寄，但恐鬓将霜。
空怀白首约，江上早归航。
----------------------------number 2280----------------------------
赠张徐州谡（田家樵采去）
南北朝
范云
【赠张徐州谡】
田家樵采去，薄暮方来归。
还闻稚子说，有客款柴扉。
傧从皆珠玳，裘马悉轻肥。
轩盖照墟落，传瑞生光辉。
疑是徐方牧，既是复疑非。
思旧昔言有，此道今已微。
物情弃疵贱，何独顾衡闱。
恨不具鸡黍，得与故人挥。
怀情徒草草，泪下空霏霏。
寄书云间雁，为我西北飞。
----------------------------number 2281----------------------------
之零陵郡次新亭（江干远树浮）
南北朝
范云
【之零陵郡次新亭】
江干远树浮，天末孤烟起。
江天自如合，烟树还相似
。
沧流未可源，高颿去何已！
----------------------------number 2282----------------------------
咏桂树诗（南中有八树）
南北朝
范云
【咏桂树诗】
南中有八树，
繁华无四时。
不识风霜苦，
安知零落期。
----------------------------number 2283----------------------------
临行与故游夜别（历稔共追随）
南北朝
何逊
【临行与故游夜别】
历稔共追随，一旦辞群匹。
复如东注水，未有西归日。
夜雨滴空阶，晓灯暗离室。
相悲各罢酒，何时同促膝？
----------------------------number 2284----------------------------
相送（客心已百念）
南北朝
何逊
【相送】
客心已百念，
孤游重千里。
江暗雨欲来，
浪白风初起。
----------------------------number 2285----------------------------
扬州法曹梅花盛开（兔园标物序）
南北朝
何逊
【扬州法曹梅花盛开】
兔园标物序，惊时最是梅。
衔霜当路发，映雪拟寒开。
枝横却月观，花绕凌风台。
朝洒长门泣，夕驻临邛杯。
应知早飘落，故逐上春来。
----------------------------number 2286----------------------------
与胡兴安夜别（居人行转轼）
南北朝
何逊
【与胡兴安夜别】
居人行转轼，客子暂维舟
。
念此一筵笑，分为两地愁
。
露湿寒塘草，月映清淮流。
方抱新离恨，独守故园秋
。
----------------------------number 2287----------------------------
与苏九德别（宿昔梦颜色）
南北朝
何逊
【与苏九德别】
宿昔梦颜色，咫尺思言偃。
何况杳来期，各在天一面。
踟蹰暂举酒，倏忽不相见。
春草似青袍，秋月如团扇。
三五出重云，当知我忆君。
萋萋若被径，怀抱不相闻。
----------------------------number 2288----------------------------
咏早梅（兔园标物序）
南北朝
何逊
【咏早梅】
兔园标物序，惊时最是梅
。
衔霜当路发，映雪拟寒开
。
枝横却月观，花绕凌风台
。
朝洒长门泣，夕驻临邓杯
。
应知早飘落，故逐上春来。
----------------------------number 2289----------------------------
古离别（远与君别者）
南北朝
江淹
【古离别】
远与君别者，乃至雁门关。
黄云蔽千里，游子何时还。
送君如昨日，檐前露已团。
不惜蕙草晚，所悲道里寒。
君在天一涯，妾身长别离。
愿一见颜色，不异琼树枝。
菟丝及水萍，所寄终不移。
----------------------------number 2290----------------------------
古意报袁功曹（从军出陇北）
南北朝
江淹
【古意报袁功曹】
从军出陇北，长望阴山云。
泾渭各异流，恩情于此分。
故人赠宝剑，镂以瑶华文。
一言凤独立，再说鸾无群。
何得晨风起，悠哉凌翠氛。
黄鹄去千里，垂涕为报君。
----------------------------number 2291----------------------------
恨赋（试望平原）
南北朝
江淹
【恨赋】
　　试望平原，蔓草萦骨，拱木敛魂。人生到此，天道宁论！於是仆本恨人，心惊不已，直念古者，伏恨而死。
　　至如秦帝按剑，诸侯西驰；削平天下，同文共规。华山为城，紫渊为池。雄图既溢，武力未毕。方架鼋鼍以为梁，巡海右以送日。一旦魂断，宫车晚出。
　　若乃赵王既虏，迁於房陵。薄暮心动，昧旦神兴。别艳姬与美女，丧金舆及玉乘。置酒欲饮，悲来填膺。千秋万岁，为怨难胜！
　　至于李君降北，名辱身冤，拔剑击柱，吊影惭魂。情往上郡，心留雁门；裂帛系书，誓还汉恩。朝露溘至，握手何言！
　　若夫明妃去时，仰天太息。紫台稍远，关山无极。摇风忽起，白日西匿。陇雁少飞，代云寡色。望君王兮何期，终芜绝兮异域。
　　至乃敬通见抵，罢归田里。闭关却扫，塞门不仕，左对孺人，右顾稚子。脱略公卿，跌宕文史，赍志没地，长怀无已。
　　及夫中散下狱，神气激扬。浊醪夕引，素琴晨张。秋日萧索，浮云无光。郁青霞之奇意，入修夜之不旸。
　　或有孤臣危涕，孽子坠心。迁客海上，流戍陇阴。此人但闻悲风汨起，血下沾衿，亦复含酸茹叹，销落湮沈。
　　若乃骑叠迹，车屯轨；黄尘匝地，歌吹四起，无不烟断火绝，闭骨泉里。
　　已矣哉！春草暮兮秋风惊，秋风罢兮春草生。绮罗毕兮池馆尽，琴瑟灭兮丘垄平。自古皆有死，莫不饮恨而吞声。
----------------------------number 2292----------------------------
刘太尉琨伤乱（皇晋遘阳九）
南北朝
江淹
【刘太尉琨伤乱】
皇晋遘阳九，天下横氛雾。
秦赵值薄蚀，幽并逢虎据。
伊余荷宠灵，感激徇驰骛。
虽无六奇术，冀与张韩遇。
宁戚叩角歌，桓公遭乃举。
荀息冒险难，实以忠贞故。
空令日月逝，愧无古人度。
饮马出城濠，北望沙漠路。
千里何萧条，白日隐寒树。
投袂既愤懑，抚枕怀百虑。
功名惜未立，玄发已改素。
时哉苟有会，治乱惟冥数。
----------------------------number 2293----------------------------
望荆山（奉义至江汉）
南北朝
江淹
【望荆山】
奉义至江汉，始知楚塞长。
南关绕桐柏，西岳出鲁阳。
寒郊无留影，秋日悬清光。
悲风桡重林，云霞肃川涨。
岁宴君如何，零泪沾衣裳。
玉柱空掩露，金樽坐含霜。
一闻苦寒奏，再使艳歌伤。
----------------------------number 2294----------------------------
效古（若木出海外）
南北朝
江淹
【效古】
若木出海外，本自丹水阴。
群帝共上下，鸾鸟相追寻。
千龄犹旦夕，万世更浮沉。
岂与异乡士，瑜瑕论浅深。
----------------------------number 2295----------------------------
效古（岁暮怀感伤）
南北朝
江淹
【效古】
岁暮怀感伤，中夕弄清琴
。
庚庚曙风急，团团明月阴
。
孤云出北山，宿鸟惊东林
。
谁谓人道广，忧慨自相寻
。
宁知霜雪后，独见松竹心
。
----------------------------number 2296----------------------------
游黄檗山（长望竟何极）
南北朝
江淹
【游黄檗山】
长望竟何极，闽云连越边。
南州饶奇怪，赤县多灵仙。
金峰各亏日，铜石共临天。
阳岫照鸾采，阴溪喷龙泉。
残杌千代木，崷崒万古烟。
禽鸣丹壁上，猿啸青崖间。
秦皇慕隐沦，汉武愿长年。
皆负雄豪威，弃剑为名山。
况我葵藿志，松术横眼前。
所若同远好，临风载悠然。
----------------------------number 2297----------------------------
读曲歌（逋发不可料）
南北朝
南朝乐府
【读曲歌】
逋发不可料，
顦顇为谁睹？
欲知相忆时，
但看裙带缓几许！
----------------------------number 2298----------------------------
读曲歌（打杀长鸣鸡）
南北朝
南朝乐府
【读曲歌】
打杀长鸣鸡，
弹去乌臼鸟，
愿得连冥不复曙，
一年都一晓
。
----------------------------number 2299----------------------------
华山畿（长鸣鸡）
南北朝
南朝乐府
【华山畿】
长鸣鸡，
谁知侬念汝，
独向空中啼。
----------------------------number 2300----------------------------
华山畿（华山畿）
南北朝
南朝乐府
【华山畿】
华山畿！
君既为侬死，
独生为谁施？
欢若见怜时，
棺木为侬开！
----------------------------number 2301----------------------------
华山畿（奈何许）
南北朝
南朝乐府
【华山畿】
奈何许！
天下人何限，
慊慊只为汝！
----------------------------number 2302----------------------------
华山畿（啼相忆）
南北朝
南朝乐府
【华山畿】
啼相忆，
泪如漏刻水，
昼夜流不息。
----------------------------number 2303----------------------------
华山畿（啼着曙）
南北朝
南朝乐府
【华山畿】
啼着曙，
泪落枕将浮，
身沉被流去。
----------------------------number 2304----------------------------
华山畿（相送劳劳渚）
南北朝
南朝乐府
【华山畿】
相送劳劳渚，
长江不应满，
是侬泪成许。
----------------------------number 2305----------------------------
华山畿（夜相思，投壶不停箭）
南北朝
南朝乐府
【华山畿】
夜相思，
投壶不停箭，
忆欢作娇时。
----------------------------number 2306----------------------------
华山畿（夜相思，风吹窗帘动）
南北朝
南朝乐府
【华山畿】
夜相思，
风吹窗帘动，
言是所欢来。
----------------------------number 2307----------------------------
华山畿（一坐复一起）
南北朝
南朝乐府
【华山畿】
一坐复一起，
黄昏人定后，
许时不来已。
----------------------------number 2308----------------------------
欢闻变（锲臂饮清血）
南北朝
南朝乐府
【欢闻变】
锲臂饮清血，
牛羊持祭天。
没命成灰土，
终不罢相怜。
----------------------------number 2309----------------------------
攀杨枝（自从别君来）
南北朝
南朝乐府
【攀杨枝】
自从别君来，
不复著绫罗。
画眉不注口，
施朱当奈何？
----------------------------number 2310----------------------------
平西乐（我情与欢情）
南北朝
南朝乐府
【平西乐】
我情与欢情，
二情感苍天。
形虽胡越隔，
神交中夜间。
----------------------------number 2311----------------------------
青阳度（碧玉捣衣砧）
南北朝
南朝乐府
【青阳度】
碧玉捣衣砧，
七宝金莲杵。
高举徐徐下，
轻捣只为汝。
----------------------------number 2312----------------------------
石城乐（闻欢远行去）
南北朝
南朝乐府
【石城乐】
闻欢远行去，
相送方山亭。
风吹黄檗藩，
恶闻苦篱声。
----------------------------number 2313----------------------------
西洲曲（忆梅下西洲）
南北朝
南朝乐府
【西洲曲】
忆梅下西洲，折梅寄江北
。
单衫杏子红，双鬓鸦雏色
。
西洲在何处？两桨桥头渡
。
日暮伯劳飞，风吹乌臼树
。
树下即门前，门中露翠钿
。
开门郎不至，出门采红莲
。
采莲南塘秋，莲花过人头。
低头弄莲子，莲子青如水。
置莲怀袖中，莲心彻底红。
忆郎郎不至，仰头望飞鸿
。
鸿飞满西洲，望郎上青楼
。
楼高望不见，尽日栏杆头。
栏杆十二曲，垂手明如玉
。
卷帘天自高，海水摇空绿
。
海水梦悠悠，君愁我亦愁。
南风知我意，吹梦到西洲
。
----------------------------number 2314----------------------------
襄阳乐（女箩自微薄）
南北朝
南朝乐府
【襄阳乐】
女箩自微薄，
寄托长松表。
何惜负霜死，
贵得相缠绕。
----------------------------number 2315----------------------------
夜度娘（夜来冒霜雪）
南北朝
南朝乐府
【夜度娘】
夜来冒霜雪，
晨去履风波。
虽得叙微情，
奈侬身苦何！
----------------------------number 2316----------------------------
夜黄（湖中百种鸟）
南北朝
南朝乐府
【夜黄】
湖中百种鸟，
半雌半是雄。
鸳鸯逐野鸭，
恐畏不成双。
----------------------------number 2317----------------------------
子夜歌（高山种芙蓉）
南北朝
南朝乐府
【子夜歌】
高山种芙蓉，
复经黄檗坞。
果得一莲时，
流离婴辛苦。
----------------------------number 2318----------------------------
子夜歌（今夕已欢别）
南北朝
南朝乐府
【子夜歌】
今夕已欢别，
合会在何时？
明灯照空局，
悠然未有期！
----------------------------number 2319----------------------------
子夜歌（始欲识郎时）
南北朝
南朝乐府
【子夜歌】
始欲识郎时，
两心望如一
。
理丝入残机，
何悟不成匹！
----------------------------number 2320----------------------------
子夜歌（夜长不得眠）
南北朝
南朝乐府
【子夜歌】
夜长不得眠，
明月何灼灼。
想闻欢唤声，
虚应空中诺。
----------------------------number 2321----------------------------
子夜四时歌（春风动春心）
南北朝
南朝乐府
【子夜四时歌
春歌】
春风动春心，
流目瞩山林。
山林多奇采，
阳鸟吐清音。
----------------------------number 2322----------------------------
子夜四时歌（春林花多媚）
南北朝
南朝乐府
【子夜四时歌
春歌】
春林花多媚，
春鸟意多哀
。
春风复多情，
吹我罗裳开。
----------------------------number 2323----------------------------
子夜四时歌（秋风入窗里）
南北朝
南朝乐府
【子夜四时歌
秋歌】
秋风入窗里，
罗帐起飘飏。
仰头看明月，
寄情千里光
。
----------------------------number 2324----------------------------
子夜四时歌（渊冰厚三尺）
南北朝
南朝乐府
【子夜四时歌
冬歌】
渊冰厚三尺，
素雪覆千里
。
我心如松柏，
君情复何如？
----------------------------number 2325----------------------------
子夜四时歌（自从别欢后）
南北朝
南朝乐府
【子夜四时歌
春歌】
自从别欢后，
叹音不绝响。
黄檗向春生，
苦心随日长。
----------------------------number 2326----------------------------
子夜歌（谁能思不歌）
南北朝
南朝乐府
【子夜歌】
谁能思不歌？
谁能饥不食？
日冥当户倚，
惆怅底不忆？
----------------------------number 2327----------------------------
子夜歌（怜欢好情怀）
南北朝
南朝乐府
【子夜歌】
怜欢好情怀，
移居作乡里。
桐树生门前，
出入见梧子。
----------------------------number 2328----------------------------
子夜歌（我念欢的的）
南北朝
南朝乐府
【子夜歌】
我念欢的的，
子行由豫情
。
雾露隐芙蓉，
见莲不分明
。
----------------------------number 2329----------------------------
子夜歌（常虑有贰意）
南北朝
南朝乐府
【子夜歌】
常虑有贰意，
欢今果不齐
。
枯鱼就浊水，
长与清流乖
。
----------------------------number 2330----------------------------
子夜歌（侬作北辰星）
南北朝
南朝乐府
【子夜歌】
侬作北辰星，
千年无转移。
欢行白日心，
朝东暮还西
。
----------------------------number 2331----------------------------
子夜四时歌（朝日照北林）
南北朝
南朝乐府
【子夜四时歌
春歌】
朝日照北林，
初花锦绣色
。
谁能不相思，
独在机中织。
----------------------------number 2332----------------------------
子夜四时歌（田蚕事已毕）
南北朝
南朝乐府
【子夜四时歌
夏歌】
田蚕事已毕，
思妇犹苦身
。
当暑理絺服，
持寄与行人
。
----------------------------number 2333----------------------------
子夜四时歌（青荷盖渌水）
南北朝
南朝乐府
【子夜四时歌
夏歌】
青荷盖渌水，
芙蓉葩红鲜
。
郎见欲采我，
我心欲怀莲
。
----------------------------number 2334----------------------------
子夜四时歌（白露朝夕生）
南北朝
南朝乐府
【子夜四时歌
秋歌】
白露朝夕生，
秋风凄长夜
。
忆郎须寒服，
乘月捣白素
。
----------------------------number 2335----------------------------
子夜四时歌（果欲结金兰）
南北朝
南朝乐府
【子夜四时歌
冬歌】
果欲结金兰，
但看松柏林。
经霜不堕地，
岁寒无异心
。
----------------------------number 2336----------------------------
大子夜歌（歌谣数百种）
南北朝
南朝乐府
【大子夜歌】
歌谣数百种，
子夜最可怜
。
慷慨吐清音，
明转出天然
。
----------------------------number 2337----------------------------
大子夜歌（丝竹发歌响）
南北朝
南朝乐府
【大子夜歌】
丝竹发歌响，
假器扬清音
。
不知歌谣妙，
声势出口心
。
----------------------------number 2338----------------------------
读曲歌（折杨柳）
南北朝
南朝乐府
【读曲歌】
折杨柳，
百鸟园林啼，
道欢不离口
。
----------------------------number 2339----------------------------
读曲歌（奈何许）
南北朝
南朝乐府
【读曲歌】
奈何许？
石阙生口中，
衔碑不得语
。
----------------------------number 2340----------------------------
读曲歌（种莲长江边）
南北朝
南朝乐府
【读曲歌】
种莲长江边，
藕生黄蘗浦
。
必得莲子时，
流离经辛苦
。
----------------------------number 2341----------------------------
采桑度（蚕生春三月）
南北朝
南朝乐府
【采桑度】
蚕生春三月，
春桑正含绿。
女儿采春桑，
歌吹当初曲
。
----------------------------number 2342----------------------------
采桑度（采桑盛阳月）
南北朝
南朝乐府
【采桑度】
采桑盛阳月，
绿叶何翩翩！
攀条上树表，
牵坏紫罗裙。
----------------------------number 2343----------------------------
采桑度（春月采桑时）
南北朝
南朝乐府
【采桑度】
春月采桑时，
林下与欢俱
。
养蚕不满百，
那得罗绣襦？
----------------------------number 2344----------------------------
莫愁乐（莫愁在何处）
南北朝
南朝乐府
【莫愁乐】
莫愁在何处？
莫愁石城西
。
艇子打两桨，
催送莫愁来。
----------------------------number 2345----------------------------
作蚕丝（春蚕不应老）
南北朝
南朝乐府
【作蚕丝】
春蚕不应老，
昼夜常怀丝
。
何惜微躯尽，
缠绵自有时
。
----------------------------number 2346----------------------------
新安江至清浅深见底贻京邑同好（眷言访舟客）
南北朝
沈约
【新安江至清浅深见底贻京邑同好】
眷言访舟客，兹川信可珍。
洞澈随清浅，皎镜无冬春。
千仞写乔树，百丈见游鳞。
沧浪有时浊，清济涸无津。
岂若乘斯去，俯映石磷磷。
纷吾隔嚣滓，宁假濯衣巾。
愿以潺湲水，沾君缨上尘。
----------------------------number 2347----------------------------
休沐寄怀（虽云万重岭）
南北朝
沈约
【休沐寄怀】
虽云万重岭，所玩终一丘。
阶墀幸自足，安事远遨游。
临池清溽暑，开幌望高秋。
园禽与时变，兰根应节抽。
凭轩搴木末，垂堂对水周。
紫箨开绿筱，白鸟映青畴。
艾叶弥南浦，荷花绕北楼。
送日隐层阁，引月入轻帱。
爨熟寒蔬翦，宾来春蚁浮。
来往既云勌，光景为谁留。
----------------------------number 2348----------------------------
夜夜曲（河汉纵且横）
南北朝
沈约
河汉纵且横，北斗横复直。
星汉空如此，宁知心有忆？
孤灯暖不明，寒机晓犹织。
零泪向谁道，鸡鸣徒叹息。
----------------------------number 2349----------------------------
丽人赋（有客弱冠未仕）
南北朝
沈约
【丽人赋】
　　有客弱冠未仕，缔交戚里，驰骛王室，遨游许、史。归而称曰：
　　狭邪才女，铜街丽人。亭亭似月，嬿婉如春。凝情待价，思尚衣巾。芳逾散麝，色茂开莲。陆离羽佩，杂错花钿。响罗衣而不进，隐明灯而未前。中步檐而一息，顺长廊而回归。池翻荷而纳影，风动竹而吹衣。薄暮延伫，宵分乃至。出闇入光，含羞隐媚。垂罗曳锦，鸣瑶动翠。来脱薄妆，去留馀腻。沾粉委露，理鬓清渠。落花入领，微风动裾。
----------------------------number 2350----------------------------
别范安成（生平少年日）
南北朝
沈约
【别范安成】
生平少年日，分手易前期
。
及尔同衰暮，非复别离时
。
勿言一樽酒，明日难重持
。
梦中不识路，何以慰相思
。
----------------------------number 2351----------------------------
伤谢朓（吏部佳才杰）
南北朝
沈约
【伤谢朓】
吏部佳才杰，文峰振奇响
。
调与金石谐，思逐风云上
。
岂言陵霜质，忽随人事往
。
尺壁尔何冤，一旦同丘壤
。
----------------------------number 2352----------------------------
杨花曲（葳蕤华结情）
南北朝
汤惠休
【杨花曲】
葳蕤华结情，婉转风含思。
掩涕守春心，折兰还自遗。
江南相思引，多叹不成音。
黄鹤西北去，衔我千里心。
深堤下生草，高城上入云。
春人心生思，思心常为君。
----------------------------number 2353----------------------------
诏问山中何所有赋诗以答（山中何所有）
南北朝
陶弘景
【诏问山中何所有赋诗以答】
山中何所有，
岭上多白云。
只可自怡悦，
不堪持赠君。
----------------------------number 2354----------------------------
渡河北（秋风吹木叶）
南北朝
王褒
【渡河北】
秋风吹木叶，还似洞庭波
。
常山临代郡，亭障绕黄河
。
心悲异方乐，肠断陇头歌
。
薄暮临征马，失道北山阿
。
----------------------------number 2355----------------------------
入若耶溪（艅艎何泛泛）
南北朝
王籍
艅艎何泛泛，空水共悠悠
。
阴霞生远岫，阳景逐回流
。
蝉噪林逾静，鸟鸣山更幽
。
此地动归念，长年悲倦游
。
----------------------------number 2356----------------------------
巫山高（想象巫山高）
南北朝
王融
【巫山高】
想象巫山高，薄暮阳台曲。
烟霞乍舒卷，蘅芳时断续。
彼美如可期，寤言纷在属。
怃然坐相思，秋风下庭绿。
----------------------------number 2357----------------------------
秋闺怨（斜光隐西壁）
南北朝
王僧孺
【秋闺怨】
斜光隐西壁，暮雀上南枝。
风来秋扇屏，月出夜镫吹。
深心起百际，遥泪非一垂。
徒劳妾辛苦，终言君不知。
----------------------------number 2358----------------------------
陌上桑（郁郁陌上桑）
南北朝
王台卿
【陌上桑】
郁郁陌上桑，盈盈道旁女。
送君上河梁，拭泪不能语。
郁郁陌上桑，遥遥山下蹊。
君去戍万里，妾来守空闺。
郁郁陌上桑，皎皎云间月。
非无巧笑姿，皓齿为谁发？
郁郁陌上桑，袅袅机头丝。
君行亦宜返，今夕是何时。
----------------------------number 2359----------------------------
长安听百舌（万里风烟异）
南北朝
韦鼎
【长安听百舌】
万里风烟异，
一鸟忽相惊。
那能对远客，
还作故乡声
。
----------------------------number 2360----------------------------
山中杂诗（山际见来烟）
南北朝
吴均
山际见来烟，
竹中窥落日。
鸟向檐上飞，
云从窗里出。
----------------------------number 2361----------------------------
行路难（洞庭水上一株桐）
南北朝
吴均
【行路难】
洞庭水上一株桐，经霜触浪困严风。
昔时抽心耀白日，今旦卧死黄沙中。
洛阳名工见咨嗟，一翦一刻作琵琶。
白璧规心学明月，珊瑚映面作风花。
帝王见赏不见忘，提携把握登建章。
掩抑摧藏张女弹，殷勤促柱楚明光。
年年月月对君子，遥遥夜夜宿未央。
未央采女弃鸣篪，争先拂拭生光仪。
茱萸锦衣玉作匣，安念昔日枯树枝。
不学衡山南岭桂，至今千年犹未知。
----------------------------number 2362----------------------------
咏雪（微风摇庭树）
南北朝
吴均
【咏雪】
微风摇庭树，细雪下帘隙。
萦空如雾转，凝阶似花积。
不见杨柳春，徒见桂枝白。
零泪无人道，相思空何益。
----------------------------number 2363----------------------------
赠杜容成（一燕海上来）
南北朝
吴均
【赠杜容成】
一燕海上来，一燕高堂息。
一朝相逢遇，依然旧相识。
问我来何迟，山川几纡直。
答言海路长，风驶飞无力。
昔别缝罗衣，春风初入帏。
今来夏欲晚，桑扈薄树飞。
----------------------------number 2364----------------------------
赠王桂阳（松生数寸时）
南北朝
吴均
【赠王桂阳】
松生数寸时，遂为草所没
。
未见笼云心，谁知负霜骨
。
弱干可摧残，纤茎易陵忽
。
何当数千尺，为君覆明月
。
----------------------------number 2365----------------------------
赠周散骑兴嗣（子云好饮酒）
南北朝
吴均
【赠周散骑兴嗣】
子云好饮酒，家在成都县。
制赋已百篇，弹琴复千转。
敬通不富豪，相如本贫贱。
共作失职人，包山一相见。
----------------------------number 2366----------------------------
主人池前鹤（本自乘轩者）
南北朝
吴均
【主人池前鹤】
本自乘轩者，为君阶下禽
。
摧藏多好貌，清唳有奇音
。
稻粱惠既重，华池遇亦深
。
怀恩未忍去，非无江海心
。
----------------------------number 2367----------------------------
长相思（晨有行路客）
南北朝
吴迈远
【长相思】
晨有行路客，依依造门端。
人马风尘色，知从河塞还。
时我有同栖，结宦游邯郸。
将不异客子，分饥复共寒。
烦君尺帛书，寸心从此殚。
遣妾长憔悴，岂复歌笑颜。
檐隐千霜树，庭枯十载兰。
经春不举袖，秋落宁复看。
一见愿道意，君门已九关。
虞卿弃相印，担簦为同欢。
闺阴欲早霜，何事空盘桓。
----------------------------number 2368----------------------------
莫愁歌（河中之水向东流）
南北朝
萧衍
【莫愁歌】
河中之水向东流，洛阳女儿名莫愁。
莫愁十三能织绮，十四采桑南陌头。
十五嫁为卢家妇，十六生儿字阿侯。
卢家兰室桂为梁，中有郁金苏合香。
头上金钗十二行，足下丝履五文章。
珊瑚挂镜烂生光，平头奴子提履箱。
人生富贵何所望，恨不嫁与东家王。
----------------------------number 2369----------------------------
子夜四时歌（兰叶始满地）
南北朝
萧衍
【子夜四时歌】
春歌
兰叶始满地，
梅花已落枝。
持此可怜意，
摘以寄心知。
----------------------------number 2370----------------------------
子夜四时歌（绣带合欢结）
南北朝
萧衍
【子夜四时歌】
秋歌
绣带合欢结，
锦衣连理文。
怀情入夜月，
含笑出朝云。
----------------------------number 2371----------------------------
子夜四时歌（江南莲花开）
南北朝
萧衍
【子夜四时歌】
夏歌
江南莲花开，
红光覆碧水。
色同心复同，
藕异心无异。
----------------------------number 2372----------------------------
荡妇秋思赋
南北朝
萧绎
【荡妇秋思赋】
　　荡子之别十年，倡妇之居自怜。登楼一望，唯见远树含烟。平原如此，不知道路几千？天与水兮相逼，山与云兮共色。山则苍苍入汉，水则涓涓不测。谁复堪见鸟飞，悲鸣只翼！秋何月不清，月何秋不明？况乃倡楼荡妇，对此伤情！
　　於时露萎庭蕙，霜封阶砌，坐视带长，转看腰细。重以秋水文波，秋云似罗。日黯黯而将暮，风骚骚而渡河。妾怨回文之锦，君思出塞之歌。相思相望，路远如何！鬓飘蓬而渐乱，心怀愁而转叹。愁萦翠眉敛，啼多红粉漫。
　　已矣哉！秋风起兮秋叶飞，春花落兮春日晖；春日迟迟犹可至，客子行行终不归。
----------------------------number 2373----------------------------
登池上楼（潜虬媚幽姿）
南北朝
谢灵运
【登池上楼】
潜虬媚幽姿，飞鸿响远音
。
薄霄愧云浮，栖川怍渊沉
。
进德智所拙，退耕力不任
。
徇禄及穷海，卧疴对空林
。
衾枕昧节候，褰开暂窥临
。
倾耳聆波澜，举目眺岖嵚
。
初景革绪风，新阳改故阴
。
池塘生春草，园柳变鸣禽
。
祁祁伤豳歌，萋萋感楚吟
。
索居易永久，离群难处心
。
持操岂独古，无闷征在今
。
----------------------------number 2374----------------------------
登江中孤屿（江南倦历览）
南北朝
谢灵运
【登江中孤屿】
江南倦历览，江北旷周旋
。
怀新道转回，寻异景不延
。
乱流趋孤屿，孤屿媚中川
。
云日相晖映，空水共澄鲜
。
表灵物莫赏，蕴真谁为传
。
想象昆山姿，缅邈区中缘
。
始信安期术，得尽养生年
。
----------------------------number 2375----------------------------
邻里相送至方山（只役出皇邑）
南北朝
谢灵运
【邻里相送至方山】
只役出皇邑，相期憩瓯越
。
解缆及流潮，怀旧不能发
。
析析就衰林，皎皎明秋月
。
含情易为盈，遇物难可歇
。
积疴谢生虑，寡欲罕所阙
。
资此永幽栖，岂伊年岁别
。
各勉日新志，音尘慰寂蔑
。
----------------------------number 2376----------------------------
七里濑（羁心积秋晨）
南北朝
谢灵运
【七里濑】
羁心积秋晨，晨积展游眺
。
孤客伤逝湍，徒旅苦奔峭
。
石浅水潺湲，日落山照曜
。
荒林纷沃若，哀禽相叫啸。
遭物悼迁斥，存期得要妙
。
既秉上皇心，岂屑末代诮
。
目睹严子濑，想属任公钓
。
谁谓古今殊，异世可同调
。
----------------------------number 2377----------------------------
石壁精舍还湖中作（昏旦变气候）
南北朝
谢灵运
【石壁精舍还湖中作】
昏旦变气候，山水含清晖
。
清晖能娱人，游子憺忘归
。
出谷日尚早，入舟阳已微
。
林壑敛暝色，云霞收夕霏
。
芰荷迭映蔚，蒲稗相因依
。
披拂趋南径，愉悦偃东扉
。
虑澹物自轻，意惬理无违
。
寄言摄生客，试用此道推
。
----------------------------number 2378----------------------------
夜宿石门（朝搴苑中兰）
南北朝
谢灵运
【夜宿石门】
朝搴苑中兰，畏彼霜下歇
。
暝还云际宿，弄此石上月
。
鸟鸣识夜栖，木落知风发。
异音同致听，殊响俱清越
。
妙物莫为赏，芳醑谁与伐
。
美人竟不来，阳阿徒晞发
。
----------------------------number 2379----------------------------
游南亭（时竟夕澄霁）
南北朝
谢灵运
【游南亭】
时竟夕澄霁，云归日西驰。
密林含馀清，远峰隐半规。
久痗昏垫苦，旅馆眺郊歧。
泽兰渐被径，芙蓉始发迟。
未厌青春好，已睹朱明移。
戚戚感物叹，星星白发垂。
药饵情所止，衰疾忽在斯。
逝将侯秋水，息景堰旧崖。
我志谁与亮？赏心惟良知。
----------------------------number 2380----------------------------
东阳溪中赠答（可怜谁家妇）
南北朝
谢灵运
【东阳溪中赠答】
其一
可怜谁家妇，缘流洗索足；
明月在云间，迢迢不可得。
其二
可怜谁家郎，缘流乘索舸；
但问情若为，月就云中堕
。
----------------------------number 2381----------------------------
思公子（绮罗日减带）
南北朝
邢邵
【思公子】
绮罗日减带，桃李无颜色。
思君君未归，归来岂相识。
----------------------------number 2382----------------------------
观书有感（半亩方塘一鉴开）
宋朝
朱熹
【观书有感】
半亩方塘一鉴开，
天光云影共徘徊。
问渠哪得清如许，
为有源头活水来。
----------------------------number 2383----------------------------
七绝（少年易老学难成）
宋朝
朱熹
【七绝】
少年易老学难成，
一寸光阴不可轻。
未学池塘春草梦，
阶前梧叶已秋声。
----------------------------number 2384----------------------------
水调歌头（江水浸云影）
宋朝
朱熹
【水调歌头】
江水浸云影，
鸿雁欲南飞。
携壶结客何处？
空翠渺烟霏。
尘世难逢一笑，
况有紫萸黄菊，
堪插满头归。
风景今朝是，
身世昔人非。
酬佳节，须酩酊，
莫相违。
人生如寄，
何事辛苦怨斜晖。
无尽今来古往，
多少春花秋月，
那更有危机。
与问牛山客，
何必独沾衣。
----------------------------number 2385----------------------------
题榴花（五月榴花照眼明）
宋朝
朱熹
【题榴花】
五月榴花照眼明，
枝间时见子初成。
可怜此地无车马，
颠倒苍苔落绛英。
----------------------------number 2386----------------------------
春日杂书（一年妙处清明近）
宋朝
朱淑真
【春日杂书】
一年妙处清明近，
已觉春光大半休。
点检芳菲多少在？
翠深红浅已关愁。
----------------------------number 2387----------------------------
点绛唇（风劲云浓）
宋朝
朱淑真
【点绛唇】
风劲云浓，暮寒无奈侵罗幕。
髻鬟斜掠，呵手梅妆保。
少饮清欢，银烛花频落。
恁萧索。春工已觉，点破香梅萼。
----------------------------number 2388----------------------------
点绛唇（黄鸟嘤嘤）
宋朝
朱淑真
【点绛唇】
黄鸟嘤嘤，晓来却听丁丁木。
芳心已逐，泪眼倾珠斛。
见自无心，更调离情曲。
鸳帷独。望休穷目，回首溪山绿。
----------------------------number 2389----------------------------
蝶恋花（楼外垂杨千万缕）
宋朝
朱淑真
【蝶恋花】
楼外垂杨千万缕，
欲系青春，
少住春还去。
犹自风前飘柳絮，
随春且看归何处？
绿满山川闻杜宇，
便做无情，
莫也愁人苦。
把酒送春春不语，
黄昏却不潇潇雨。
----------------------------number 2390----------------------------
东马塍（一塍芳草碧芊芊）
宋朝
朱淑真
【东马塍】
一塍芳草碧芊芊，
活水穿花暗护田。
蚕事正忙农事急，
不知春色为谁妍？
----------------------------number 2391----------------------------
浣溪沙（春巷夭桃吐绛英）
宋朝
朱淑真
【浣溪沙】
清明
春巷夭桃吐绛英，
春衣初试薄罗轻。
风和烟暖燕巢成。
小院湘帘闲不卷，
曲房朱户闷长扃。
恼人光景又清明。
----------------------------number 2392----------------------------
减字木兰花（独行独坐）
宋朝
朱淑真
【减字木兰花】
春怨
独行独坐，
独倡独酬还独卧。
伫立伤神，
无奈轻寒著摸人。
此情谁见，
泪洗残妆无一半。
愁病相仍，
剔尽寒灯梦不成。
----------------------------number 2393----------------------------
江城子（斜风细雨作春寒）
宋朝
朱淑真
【江城子】
赏春
斜风细雨作春寒。
对尊前，忆前欢，
曾把梨花，寂寞泪阑干。
芳草断烟南浦路，
和别泪，看青山。
昨宵结得梦夤缘。
水云间，俏无言，
争奈醒来，愁恨又依然。
展转衾裯空懊恼，
天易见，见伊难。
----------------------------number 2394----------------------------
落花（边理枝头花正开）
宋朝
朱淑真
边理枝头花正开，
妒花风雨便相催。
愿教青帝常为主，
莫遣纷纷点翠台。
----------------------------number 2395----------------------------
落花（连理枝头花正开）
宋朝
朱淑真
【落花】
连理枝头花正开，
妒花风雨便相催。
愿教青帝常为主，
莫遣纷纷落翠台。
----------------------------number 2396----------------------------
念奴娇（冬晴无雪）
宋朝
朱淑真
【念奴娇】
催雪二首
冬晴无雪，是天心未肯，化工非拙。
不放玉花飞堕地，留在广寒宫阙。
云欲同时，霰将集处，红日三竿揭。
六花翦就，不知何处施设。
应念陇首寒梅，花开无伴，
对景真愁绝。
待出和羹金鼎手，为把玉盐飘撒。
沟壑皆平，乾坤如画，更吐冰轮洁。
梁园燕客，夜明不怕灯灭。
----------------------------number 2397----------------------------
念奴娇（鹅毛细翦）
宋朝
朱淑真
【念奴娇】
催雪二首
鹅毛细翦，是琼珠密洒，一时堆积。
斜倚东风浑漫漫，顷刻也须盈尺。
玉作楼台，铅溶天地，不见遥岑碧。
佳人作戏，碎揉些子抛掷。
争奈好景难留，风僝雨僽，打碎光凝色。
总有十分轻妙态，谁似旧时怜惜。
担阁梁吟，寂寥楚舞，笑捏狮儿只。
梅花依旧，岁寒松竹三益。
----------------------------number 2398----------------------------
菩萨蛮（秋声乍起梧桐落）
宋朝
朱淑真
【菩萨蛮】
秋
秋声乍起梧桐落，蛩吟唧唧添萧索。
欹枕背灯眠，月和残梦圆。
起来钩翠箔，何处寒砧作。
独倚小阑干，逼人风露寒。
----------------------------number 2399----------------------------
菩萨蛮（湿云不渡溪桥冷）
宋朝
朱淑真
【菩萨蛮】
湿云不渡溪桥冷，娥寒初破东风影。
溪下水声长，一枝和月香。
人怜花似旧，花不知人瘦。
独自倚阑干，夜深花正寒。
----------------------------number 2400----------------------------
菩萨蛮（也无梅柳新标格）
宋朝
朱淑真
【菩萨蛮】
木樨
也无梅柳新标格，也无桃李妖娆色。
一味恼人香，群花争敢当。
情知天上种，飘落深岩洞。
不管月宫寒，将枝比并看。
----------------------------number 2401----------------------------
清平乐（风光紧急）
宋朝
朱淑真
【清平乐】
送春
风光紧急，
三月俄三十。
拟欲留连计无及，
绿野烟愁露泣。
倩谁寄语春宵？
城头画鼓轻敲。
缱绻临歧嘱付，
来年早到梅梢。
----------------------------number 2402----------------------------
清平乐（恼烟撩露）
宋朝
朱淑真
【清平乐】
夏日游湖
恼烟撩露，
留我须臾住。
携手藕花湖上路，
一霎黄梅细雨。
娇痴不怕人猜，
和衣睡倒人怀。
最是分携时候，
归来懒傍妆台。
----------------------------number 2403----------------------------
秋夜（夜久无眠秋气清）
宋朝
朱淑真
【秋夜】
夜久无眠秋气清，
烛花频剪欲三更。
铺床凉满梧桐月，
月在梧桐缺处明。
----------------------------number 2404----------------------------
秋夜牵情（纤纤新月挂黄昏）
宋朝
朱淑真
【秋夜牵情】
纤纤新月挂黄昏，
人在幽闺欲断魂。
笺素拆封还又改，
酒杯慵举却重温。
灯花占断烧心事，
罗袖长供挹泪痕。
益悔风流多不足，
须知恩爱是愁根。
----------------------------number 2405----------------------------
生查子（寒食不多时）
宋朝
朱淑真
【生查子】
寒食不多时，几日东风恶。
无绪倦寻芳，闲却秋千索。
玉减翠裙交，病怯罗衣保
不忍卷帘看，寂寞梨花落。
----------------------------number 2406----------------------------
生查子（年年玉镜台）
宋朝
朱淑真
【生查子】
年年玉镜台，梅蕊宫妆困。
今岁未还家，怕见江南信。
酒从别后疏，泪向愁中尽。
遥想楚云深，人远天涯近。
----------------------------number 2407----------------------------
生查子（去年元夜时）
宋朝
朱淑真
【生查子】
元夕
去年元夜时，花市灯如昼。
月上柳梢头，人约黄昏后。
今年元夜时，月与灯依旧。
不见去年人，泪湿春衫袖。
----------------------------number 2408----------------------------
西江月（办取舞裙歌扇）
宋朝
朱淑真
【西江月】
春半
办取舞裙歌扇，赏春只怕春寒。
卷帘无语对南山，已觉绿肥红浅。
去去惜花心懒，踏青闲步江干。
恰如飞鸟倦知还，澹荡梨花深院。
----------------------------number 2409----------------------------
眼儿媚（迟迟春日弄轻柔）
宋朝
朱淑真
【眼儿媚】
迟迟春日弄轻柔，
花径暗香流。
清明过了，
不堪回首，
云锁朱楼。
午窗睡起莺声巧，
何处唤春愁？
绿杨影里，
海棠亭畔，
红杏梢头。
----------------------------number 2410----------------------------
谒金门（春已半）
宋朝
朱淑真
【谒金门】
春半
春已半，
触目此情无限。
十二阑干闲倚遍，
愁来天不管。
好是风和日暖，
输与莺莺燕燕。
满院落花帘不卷，
断肠芳草远。
----------------------------number 2411----------------------------
忆秦娥（弯弯曲）
宋朝
朱淑真
【忆秦娥】
正月初六日夜月
弯弯曲，新年新月钩寒玉。
钩寒玉，凤鞋儿小，翠眉儿蹙。
闹蛾雪柳添妆束，烛龙火树争驰逐。
争驰逐，元宵三五，不如初六。
----------------------------number 2412----------------------------
元夜（火树银花触目红）
宋朝
朱淑真
【元夜】
火树银花触目红，
揭天鼓吹闹春风。
新欢入手愁忙里，
旧事惊心忆梦中。
但愿暂成人缱绻，
不妨常任月朦胧。
赏灯那得工夫醉，
未必明年此会同。
----------------------------number 2413----------------------------
月华清（雪压庭春）
宋朝
朱淑真
【月华清】
梨花
雪压庭春，香浮花月，
揽衣还怯单薄。
欹枕裴回，又听一声干鹊。
粉泪共、宿雨阑干，
清梦与、寒云寂寞。
除却，是江梅曾许，诗人吟作。
长恨晓风漂泊，且莫遣香肌，
瘦减如削。
深杏夭桃，端的为谁零落。
况天气、妆点清明，
对美景、不妨行乐。
拌著，向花时取，一杯独酌。
----------------------------number 2414----------------------------
鹧鸪天（独倚阑干昼日长）
宋朝
朱淑真
【鹧鸪天】
独倚阑干昼日长，纷纷蜂蝶斗轻狂。
一天飞絮东风恶，满路桃花春水香。
当此际，意偏长，萋萋芳草傍池塘。
千钟尚欲偕春醉，幸有荼蘼与海棠。
----------------------------number 2415----------------------------
点绛唇（流水泠泠）
宋朝
朱翌
【点绛唇】
流水泠泠，
断桥横路梅枝亚。
雪花飞下，
浑似江南画。
白璧青钱，
欲买春无价。
归来也，风吹平野，
一点香随马。
----------------------------number 2416----------------------------
叨叨令（一个空皮囊包裹着千重气）
元朝
邓玉宾
【正宫
叨叨令】
道情
一个空皮囊包裹着千重气，
一个干骷髅顶戴着十分罪。
为儿女使尽了拖刀计，
为家私费尽了担山力。
你省的也么哥，你省的也么哥，
这一个长生道理何人会？
----------------------------number 2417----------------------------
三棒鼓声频（先生醉也）
元朝
曹德
【三棒鼓声频】
题渊明醉归图
先生醉也，童子扶者。
有诗便写，无酒重赊，
山声野调欲唱些，俗事休说。
问青天借得松间月，陪伴今夜。
长安此时春梦热，多少豪杰，
明朝镜中头似雪，乌帽难遮。
星般大县儿难弃舍，晚入庐山社。
比及眉未攒，腰已折，
迟了也去官陶靖节！
----------------------------number 2418----------------------------
喜春来（春来南国花如绣）
元朝
曹德
【中吕
喜春来】
和则明韵二首
春来南国花如绣，
雨过西湖水似油。
小瀛洲外小红楼，
人病酒，料自下帘钩。
----------------------------number 2419----------------------------
喜春来（春云巧似山翁帽）
元朝
曹德
【中吕
喜春来】
和则明韵二首
春云巧似山翁帽，
古柳横为独木桥。
风微尘软落红飘，
沙岸好，草色上罗袍。
----------------------------number 2420----------------------------
折桂令（淡生涯却不多争）
元朝
曹德
【双调
折桂令】
自述
淡生涯却不多争，卖药修琴，负笈担簦。
雪岭樵柯，烟村牧笛，月渡渔罾。
究生死干忙煞老僧，学飞升空老了先生。
我腹膨脝，我貌狰狞，我发鬅鬙。
除了衔杯，百拙无能。
----------------------------number 2421----------------------------
得胜乐（红日晚）
元朝
白朴
【双调
得胜乐】
红日晚，残霞在。
秋水共长天一色。
寒雁儿呀呀的天外，
怎生不捎带个字儿来？
----------------------------number 2422----------------------------
天净沙（春山暖日和风）
元朝
白朴
【越调
天净沙】
春
春山暖日和风，
阑干楼阁帘栊，
杨柳秋千院中。
啼莺舞燕，
小桥流水飞红。
----------------------------number 2423----------------------------
庆东原（忘忧草）
元朝
白朴
【双调
庆东原】
忘忧草，含笑花，
劝君闻早冠宜挂。
那里也能言陆贾，
那里也良谋子牙，
那里也豪气张华？
千古是非心，
一夕渔樵话。
----------------------------number 2424----------------------------
徙玩春山纪兴（时膺韶景陟兰峰）
元朝
忽必烈
【徙玩春山纪兴】
时膺韶景陟兰峰，不惮跻攀谒悴容。
花色映霞祥彩混，垆色拂雾瑞光现。
雨霑琼干岩边竹，风袭琴声岭际松。
净刹玉豪瞻礼罢，回程仙驾驭苍龙。
----------------------------number 2425----------------------------
四块玉（我事事村）
元朝
兰楚芳
【南吕
四块玉】
风情
我事事村，他般般丑。
丑则丑村则村意相投。
则为他丑心儿真，
博得我村情儿厚。
似这般丑眷属，
村配偶，只除天上有。
----------------------------number 2426----------------------------
寿阳曲（离京邑）
元朝
李爱山
【双调
寿阳曲】
厌纷
离京邑，出凤城。
山林中隐名埋姓。
乱纷纷世事不欲听。
倒大来耳根清静。
----------------------------number 2427----------------------------
登盘山绝顶（霜角一声草木哀）
明朝
戚继光
【登盘山绝顶】
霜角一声草木哀，云头对起石门开。
朔风边酒不成醉，落叶归鸦无数来。
但使雕戈销杀气，未妨白发老边才。
勒名峰上吾谁与，故李将军舞剑台。
----------------------------number 2428----------------------------
过文登营（冉冉双幡度海涯）
明朝
戚继光
【过文登营】
冉冉双幡度海涯，
晓烟低护野人家。
谁将春色来残堞，
独有天风送短茄。
水落尚存秦代石，
潮来不见汉时槎。
遥知百国微茫外，
未敢忘危负岁华。
----------------------------number 2429----------------------------
马上作（南北驱驰报主情）
明朝
戚继光
南北驱驰报主情，
江花边草笑平生。
一年三百六十日，
都是横戈马上行。
----------------------------number 2430----------------------------
江宿（寂历秋江渔火稀）
明朝
汤显祖
【江宿】
寂历秋江渔火稀，起看残月映林微。
波光水鸟惊犹宿，
露冷流萤湿不飞。
----------------------------number 2431----------------------------
牡丹亭
虏谍（万里江山万里尘）
明朝
汤显祖
【牡丹亭
虏谍】
万里江山万里尘，
一朝天子一朝臣；
北地怎禁沙岁月？
南人偏占锦乾坤。
----------------------------number 2432----------------------------
闻都城渴雨，时苦摊税（五风十雨亦为褒）
明朝
汤显祖
【闻都城渴雨，时苦摊税】
五风十雨亦为褒，
薄夜焚香沾御袍。
当知雨亦愁抽税，
笑语江南申渐高。
----------------------------number 2433----------------------------
皂罗袍（原来姹紫嫣红开遍）
明朝
汤显祖
【皂罗袍】
原来姹紫嫣红开遍，
似这般都付与断井颓垣。
良晨美景奈何天，
赏心乐事谁家院。
朝飞暮卷，
云霞翠轩，
雨丝风片，
烟波画船──
锦屏人忒看的这韶光贱。
----------------------------number 2434----------------------------
杨柳青（村旗夸酒莲花白）
明朝
吴承恩
【杨柳青】
村旗夸酒莲花白，
津鼓开帆杨柳青。
壮岁惊心频客路，
故乡回首几长亭。
春深水涨嘉鱼味，
海近风多健鹤翎。
谁向高楼横玉笛，
落梅愁绝醉中听。
----------------------------number 2435----------------------------
一轮明月满乾坤（十里长亭无客走）
明朝
吴承恩
【一轮明月满乾坤】
十里长亭无客走，九重天上现星辰。
八河船只皆收港，七千州县尽关门。
六宫五府回官宰，四海三江罢钓纶。
两座楼头钟鼓响，一轮明月满乾坤。
----------------------------number 2436----------------------------
别思（西崦雨未收）
明朝
吴静婉
【别思】
西崦雨未收，
东崦风又作。
留住绿蓑衣，
莫与篙师着。
----------------------------number 2437----------------------------
京师得家书（江水三千里）
明朝
袁凯
江水三千里，家用书十五行。
行行无别语，只道早还灾乡。
----------------------------number 2438----------------------------
客中除夕（今夕为何夕）
明朝
袁凯
今夕为何夕，他乡说故乡。
看人儿女大，为客岁年长。
戎马无休歇，关山正渺茫。
一杯椒叶酒，未敌泪千行。
----------------------------number 2439----------------------------
读书（拭却韦编尘）
明朝
袁宏道
【读书】
拭却韦编尘，衣冠对古人。
著来皆肺腑，道破亦精神。
把斧樵珠玉，恢网网凤麟。
拟将半尺帚，匝地扫荆榛。
----------------------------number 2440----------------------------
横塘渡（横塘渡）
明朝
袁宏道
【横塘渡】
横塘渡，临水步。
郎西来，妾东去。
妾非倡家女，
红楼大姓妇。
吹花误唾郎，
感郎千金顾。
妾家住虹桥，
朱门十字路。
认取辛夷花，
莫过杨梅树。
----------------------------number 2441----------------------------
经下邳（诸儒坑尽一身余）
明朝
袁宏道
【经下邳】
诸儒坑尽一身余，
始觉秦家網目疏。
枉把六经灰火底，
桥边猶有未烧书。
----------------------------number 2442----------------------------
竹枝词（雪里山茶取次红）
明朝
袁宏道
【竹枝词】
雪里山茶取次红，
白头孀妇哭青风。
自从貂虎横行后，
十室金钱九室空。
----------------------------number 2443----------------------------
苦旱行（田中无水骑马过）
明朝
张纲孙
【苦旱行】
田中无水骑马过，苗叶半黄虫齩破。
五月不雨至六月，农夫仰天泪交堕。
去年腊尽频下雪，父老俱言水应大。
如何三伏无片云，米价腾贵人饥饿。
大河之壖风扬沙，桔橰无用袖手坐。〔
〕〔
〕
林木焦杀鸟开口，鲂鱼枯干沟底卧。
人人气喘面皮黑，十个热病死九个。
安得昊天降灵雨，童儿欢笑父老贺。
高田低田薄有收，比里稍可完国课。
不然官吏猛如虎，终朝鞭扑畴能那？〔
〕
----------------------------number 2444----------------------------
遗林子羽（一南一北似飘蓬）
明朝
张红桥
【遗林子羽】
一南一北似飘蓬，
妾意君心恨不同。
他日归来亦无益，
夜台应少系书鸿。
----------------------------number 2445----------------------------
八月辞故里（国亡家破欲何之）
明朝
张煌言
【八月辞故里】
国亡家破欲何之，
西子湖头有我师。
日月双悬于氏墓，〔
〕
乾坤半壁岳家祠。
惭将素手分三席，
拟为丹心借一枝。
他日素车东浙路，
怒涛岂必属鸱夷。〔
〕
----------------------------number 2446----------------------------
拂晓行军诗（忙着征衣快着鞭）
明朝
朱元璋
【拂晓行军诗】
忙着征衣快着鞭，
回头月挂柳梢边；
两三点露不成雨，
七八个星犹在天。
茅店鸡声人过语，
竹篱犬吠客惊眠；
等闲推出扶桑日，
社稷山河在眼前。
----------------------------number 2447----------------------------
对酒（隐隐江城玉漏催）
明朝
张灵
【对酒】
隐隐江城玉漏催，
劝君须尽掌中杯。
高楼明月笙歌夜，
知是人生第几回。
----------------------------number 2448----------------------------
暑夜（此夜炎蒸不可当）
明朝
宗泐
【暑夜】
此夜炎蒸不可当，
开门高树月苍苍。
天河只在南楼上，
不借人间一滴凉。
----------------------------number 2449----------------------------
村家四月词（野老篱边独一家）
清朝
查慎行
【村家四月词】其五
野老篱边独一家，
卧闻隔竹响缫车。
开窗自起看风雨，
日在墙头苦楝花。
----------------------------number 2450----------------------------
虎丘题壁（虎迹苍茫霸业沉）
清朝
陈恭尹
【虎丘题壁】
虎迹苍茫霸业沉，古时山色尚阴阴。
半楼月影千家笛，万里天涯一夜砧。
南国干戈征士泪，西风刀剪美人心。
市中亦有吹萧客，乞食吴门秋又深。
----------------------------number 2451----------------------------
夏日书帐（帘幕风微日正长）
清朝
陈淑兰
【夏日书帐】
帘幕风微日正长，
庭前一片芰荷香。
人传郎在梧桐树，
妾愿将身化凤凰。
----------------------------number 2452----------------------------
官柳（种柳河干比伐檀）
清朝
查慎行
【官柳】
种柳河干比伐檀，
黄流今已报安澜。
可怜一路青青色，
直到淮南总属官！
----------------------------number 2453----------------------------
青溪口号（来船桅竿高）
清朝
查慎行
【青溪口号】
来船桅竿高，去船橹声好。
上水厌滩多，
下水惜滩少。
----------------------------number 2454----------------------------
寒夜次潘岷原韵（一片西风作楚声）
清朝
查慎行
【寒夜次潘岷原韵】
一片西风作楚声，卧闻落叶打窗鸣。
不知十月江寒上，陡觉三更布被轻。
霜压啼鸟惊月上，夜骄饥鼠阚灯明。
还家梦绕江湖阔，薄醉醒来句忽成。
----------------------------number 2455----------------------------
舟夜书所见（月黑见渔灯）
清朝
查慎行
月黑见渔灯，孤光一点萤。
微微风簇浪，散作满河星。
----------------------------number 2456----------------------------
自湘东驿遵陆至芦溪（黄花古渡接芦溪）
清朝
查慎行
【自湘东驿遵陆至芦溪】
黄花古渡接芦溪，行过萍乡路渐低。
吠犬鸣鸡村渐远，乳鹅新鸭岸东西。
丝缫细雨沾衣润，万剪良苗出水齐。
犹与湖南风土近，春深无处不耕犁。
----------------------------number 2457----------------------------
早过淇县（高登桥下水汤汤）
清朝
查慎行
【早过淇县】
高登桥下水汤汤，
朝涉河边露气凉。
行过淇园天未晓，
一痕残月杏花香。
----------------------------number 2458----------------------------
三闾祠（平远江山极目回）
清朝
查慎行
【三闾祠】
平远江山极目回，古祠漠漠背城开。
莫嫌举世无知己，未有庸人不忌才。
放逐肯消亡国恨？岁时犹动楚人哀！
湘兰沅芷年年绿，想见吟魂自往来。
----------------------------number 2459----------------------------
青溪口号（渔家小儿女）
清朝
查慎行
【青溪口号】
渔家小儿女，
见郎娇不避。
日暮并舟归，
鸬鹚方晒翅。
----------------------------number 2460----------------------------
青溪口号（桥坏笮系绳）
清朝
查慎行
【青溪口号】
桥坏笮系绳，
水浅牛可跨。
牛背度溪人，
须眉绿如画。
----------------------------number 2461----------------------------
青溪口号（溪女不画眉）
清朝
查慎行
【青溪口号】
溪女不画眉，
爱听画眉鸟。
夹岸一声啼，
晓山青未了。
----------------------------number 2462----------------------------
雨过桐庐（江势西来弯复弯）
清朝
查慎行
【雨过桐庐】
江势西来弯复弯，乍惊风物异乡关。
百家小聚还成县，三面无城却倚山。
帆影依依枫叶外，滩声汩汩碓床间。
雨蓑烟笠严陵近，惭愧清流照客颜。
----------------------------number 2463----------------------------
早发嘉兴（茫茫晓路出杉青）
清朝
查慎行
【早发嘉兴】
茫茫晓路出杉青，
风色初回雾气醒。
夹岸黄云三十里，
片帆飞渡菜花径。
----------------------------number 2464----------------------------
崖门谒三忠祠（山木萧萧风更吹）
清朝
陈恭尹
【崖门谒三忠祠】
山木萧萧风更吹，
两崖波浪至今悲。
一声望帝啼荒殿，
十载愁人来古祠。
海水有门分上下，
江山无地限化夷。
停舟我亦艰难日，
畏向苍苔读旧碑。
----------------------------number 2465----------------------------
卧病旬日未己闲书所感（此地那堪再度年）
清朝
黄宗羲
【卧病旬日未已闲书所感】
此地那堪再度年，
此身惭愧在灯前。
梦中失哭儿呼我，
天末招魂鸟降筵。
好友多从忠节传，
人情不尽绝交篇。
于今屈指几回死，
未死犹然被病眠。
----------------------------number 2466----------------------------
富春至严陵山水甚佳（浓似春云淡似烟）
清朝
纪昀
浓似春云淡似烟，
参差绿到大江边。
斜阳流水推蓬坐，
翠色随人欲上船。
----------------------------number 2467----------------------------
抒意二首（举觴对客且挥毫）
清朝
李秀成
【抒意二首】
举觴对客且挥毫，逐鹿中原亦自豪。
湖上月明青箬笠，帐中霜冷赫连刀。
英雄自古披肝胆，志士何尝惜羽毛。
我欲乘风归去也，卿云横亘斗牛高。
鼙鼓轩轩动未休，关心楚尾与吴头。
岂知剑气升腾后，犹是胡尘扰攘秋。
万里江山多作垒，百年身世独登楼。
匹夫自有兴亡责，肯把功名付水流。
----------------------------number 2468----------------------------
不寐（年少鸡鸣方就枕）
清朝
黄宗羲
【不寐】
年少鸡鸣方就枕，
老人枕上待鸡鸣。
转头三十馀年事，
不道消磨只数声。
----------------------------number 2469----------------------------
过景城忆刘光伯（古宅今何在）
清朝
纪昀
【过景城忆刘光伯】
古宅今何在？遗书亦尽亡。
谁知冯道里，曾似郑公乡。
三传分坚垒，诸儒各瓣香；
多君真壮士，敢议杜当阳。
----------------------------number 2470----------------------------
赠外（爱君笔底有烟霞）
清朝
林佩环
【赠外】
爱君笔底有烟霞，
自拔金钗付酒家。
修到人间才子妇，
不辞清瘦似梅花。
----------------------------number 2471----------------------------
秋夜寄外（一片长安月）
清朝
刘若蕙
【秋夜寄外】
一片长安月，清光两地盈。
悬知千里客，不尽故乡情。
窗竹写秋影，村砧捣夜声。
空闺愁不寐，自语对灯檠。
----------------------------number 2472----------------------------
南柯子（驿馆吹芦叶）
清朝
毛奇龄
【南柯子】
驿馆吹芦叶，都亭舞枝。
相逢风雪满淮西。
记得去年残烛照征衣。
曲水东流浅，盘山北望迷。
长安书远寄来稀，
又是一年秋色到天涯。
----------------------------number 2473----------------------------
湖上杂诗（葛岭花开二月天）
清朝
袁枚
【湖上杂诗】
葛岭花开二月天，
游人来往说神仙。
老夫心与游人异，
不羡神仙羡少年。
----------------------------number 2474----------------------------
鸡（养鸡纵鸡食）
清朝
袁枚
【鸡】
养鸡纵鸡食，
鸡肥乃烹之。
主人计固佳，
不可使鸡知。
----------------------------number 2475----------------------------
论诗绝句（不相菲薄不相师）
清朝
袁枚
【论诗绝句】
仿元遗山论诗
不相菲薄不相师，
公道持论我最知；
一代正宗才力薄，
望溪文集阮亭诗。
----------------------------number 2476----------------------------
马嵬驿（莫唱当年长恨歌）
清朝
袁枚
【马嵬驿】
莫唱当年长恨歌，
人间亦自有银河。
石壕村里夫妻别，
泪比长生殿上多！
----------------------------number 2477----------------------------
遣怀（才人已嫁邯郸卒）
清朝
袁枚
【遣怀】
才人已嫁邯郸卒，名士谁当曳落河？
出世风怀蝴蝶梦，伤春心事鹧鸪歌。
聪明得福人间少，侥幸成名史上多。
帘外芙蓉好颜色，晚秋寂莫照金波。
----------------------------number 2478----------------------------
遣兴（爱好由来着笔难）
清朝
袁枚
【遣兴】
爱好由来着笔难，
一诗千改始心安；
阿婆还是初笄女，
头未梳成不许看。
----------------------------number 2479----------------------------
沙沟（沙沟日影烟朦胧）
清朝
袁枚
【沙沟】
沙沟日影烟朦胧，
隐隐黄河出树中。
刚卷车帘还放下，
太阳力薄不胜风。
----------------------------number 2480----------------------------
十二月十五夜（沉沉更鼓急）
清朝
袁枚
【十二月十五夜】
沉沉更鼓急，
渐渐人声绝。
吹灯窗更明，
月照一天雪。
----------------------------number 2481----------------------------
所见（牧童骑黄牛）
清朝
袁枚
牧童骑黄牛，
歌声振林樾。
意欲捕鸣蝉，
忽然闭口立。
----------------------------number 2482----------------------------
同舍十一沛恩游栖霞寺望桂林诸山
清朝
袁枚
【同舍十一沛恩游栖霞寺望桂林诸山】
奇山不入中原界，走入穷边才逞怪。
桂林天小青山大，山山都立青天外。
我来六月游栖霞，天风拂面吹霜花。
一轮白日忽不见，高空都被芙蓉遮。
山腰有洞五里许，秉火直入冲乌鸦。
怪石成形千百种，见人欲动争谽谺。
万古不知风云色，一群仙鼠依为家。
出穴登高望众山，茫茫云海坠眼前。
疑是盘古死后不肯化，头目手足骨节相钩连。
又疑女娲氏，一日七十有二变，青红隐现随云烟。
蚩尤喷妖雾，尸罗袒右肩，
猛士植竿发，鬼母戏青莲。
我知混沌以前乾坤毁，水沙激荡风轮颠。
山川人物熔在一炉内，
精灵腾踔有万千，彼此游戏相爱怜。
忽然刚风一吹化为石，清气既散浊气坚。
至今欲活不得，欲去不能，只得奇形诡状蹲人间。
不然造化纵有千手眼，亦难一一施雕镌。
而况唐突真宰岂无罪，何以耿耿群飞欲刺天，
金台公子酌我酒，听我狂言呼否否。
更指奇峰印证之，出入白云乱招手。
几阵南风吹落日，骑马同归醉兀兀。
我本天涯万里人，愁心忽挂西斜月。
----------------------------number 2483----------------------------
由桂林朔漓江至兴安（江到兴安水最清）
清朝
袁枚
【由桂林朔漓江至兴安】
江到兴安水最清，
青山簇簇水中生。
分明看见青山顶，
船在青山顶上行。
----------------------------number 2484----------------------------
箴作诗者（倚马休夸速藻佳）
清朝
袁枚
【箴作诗者】
倚马休夸速藻佳，相如终竟压邹枚。
物须见少方为贵，诗到能迟转是才。
清角声高非易奏，优昙花好不轻开。
须知极乐神仙境，修炼多从苦处来。
----------------------------number 2485----------------------------
狱中赠邹容（邹容吾小弟）
清朝
章太炎
【狱中赠邹容】
邹容吾小弟，被发下瀛洲。
快翦刀除辫，乾牛肉作糇。
英雄一入狱，天地亦悲秋。
临命须掺手，乾坤只两头。
----------------------------number 2486----------------------------
过文信国祠同舫葊作（战罢空坑力不支）
清朝
赵翼
【过文信国祠同舫葊作】
战罢空坑力不支，拼将赤族殉时危。
死坚狱吏囚三载，生享门人祭一卮。
血碧肯污新赠谥，汗青终照旧题诗。
如何一本梅花发，分半南枝半北枝。
----------------------------number 2487----------------------------
论诗（李杜诗篇万口传）
清朝
赵翼
【论诗】
李杜诗篇万口传，
至今已觉不新鲜。
江山代有才人出，
各领风骚数百年。
----------------------------number 2488----------------------------
论诗五绝（只眼须凭自主张）
清朝
赵翼
【论诗五绝】
只眼须凭自主张，
纷纷艺菀漫雌黄。
矮人看戏何曾见，
都是随人说短长。
----------------------------number 2489----------------------------
闲居读书（后人观古书）
清朝
赵翼
【闲居读书】
后人观古书，每随己境地。
譬如广场中，环看高台戏。
矮人在平地，举头仰而企。
危楼有凭栏，刘祯方平视。
做戏非有殊，看戏乃各异。
矮人看戏归，自谓见仔细。
楼上人闻之，不觉笑喷鼻。
----------------------------number 2490----------------------------
浪淘沙（水软橹声柔）
清朝
左辅
【浪淘沙】
曹溪驿折桃花一枝，数日零落，裹花片投之涪江，歌此送之。
水软橹声柔，草绿芳洲，
碧桃几树隐红楼。
者是春山魂一片，招入孤舟。
乡愁不曾休，惹甚闲愁，
忠州过了又涪州。
掷与巴江流到海，切莫回头。
----------------------------number 2491----------------------------
长亭怨慢（结多少悲秋俦侣）
清朝
朱彝尊
【长亭怨慢】
雁
结多少悲秋俦侣，特地年年，北风吹度。
紫塞门孤，金河月冷，恨谁诉？
回汀枉，也只恋，江南住，
随意落平沙，巧排作参差筝柱。
别浦，惯惊移莫定，应怯败荷疏雨。
一绳云杪，看字字、悬鍼垂露。
渐欹斜无力低飘，正目送、碧罗天暮。
写不了相，又蘸凉波飞去。
----------------------------number 2492----------------------------
念奴娇（东南王气）
清朝
郑燮
【念奴娇】
孝陵卫
东南王气，扫偏安旧习，江山整肃。
老桧苍松盘寝殿，夜夜蛟龙来宿。
翁仲衣冠，狮麟头角，静锁苔痕绿。
斜阳断碣，几人系马而读。
闻说物换星移，神山风雨，夜半幽灵哭。
不记当年开国日，元主泥人泪簇。
蛋壳乾坤，丸泥世界，疾卷如风烛残。
老僧山畔，烹泉只取一掬。
----------------------------number 2493----------------------------
念奴娇（宏光建国）
清朝
郑燮
【念奴娇】
宏光
宏光建国，是金莲玉树，後来狂客。
草木山川何限痛，只解征歌选色。
燕子衔笺，春灯说谜，夜短嫌天窄。
海云分付，五更拦住红日。
更兼马阮当朝，高刘作镇，犬豕包巾帻。
卖尽江山犹恨少，只得东南半壁。
国事兴亡，人家成败，运数谁逃得？
太平隆万，此曹久已生出。
----------------------------number 2494----------------------------
念奴娇（劳劳亭畔）
清朝
郑燮
【念奴娇】
劳劳亭
劳劳亭畔，被西风一吹，逼成衰柳。
如线如丝无限恨，和风和烟。
江上征帆，尊前别泪，眼底多情友。
寸言不尽，斜阳脉脉凄瘦。
半生图利图名，闲中细算，十件常输九。
跳尽胡孙妆尽戏，总被他家哄诱。
马上旌笳，街头乞叫，一样归乌有。
达将何乐？穷更不如株守。
----------------------------number 2495----------------------------
念奴娇（辘辘转转）
清朝
郑燮
【念奴娇】
胭脂井
辘辘转转，把繁华旧梦，转归何处？
只有青山围故国，黄叶西风菜圃。
拾橡瑶阶，打鱼宫沼，薄暮人归去。
铜瓶百丈，哀音历历如诉。
过江咫尺迷楼，宇文化及，便是韩擒虎。
井底胭脂联臂出，问尔萧娘何处？
清夜游词，後庭花曲，唱彻江关女。
词场本色，帝王家数然否？
----------------------------number 2496----------------------------
念奴娇（暮云明灭）
清朝
郑燮
【念奴娇】
高座寺
暮云明灭，望破楼隐隐，卧钟残院。
院外青山千万叠，阶下流泉清浅。
鸦噪松廊，鼠翻经匣，僧与孤云远。
空梁蛇脱，旧巢无复归燕。
可怜六代兴亡，生公宝志，绝不关恩怨。
手种菩提心剑戟，先堕释迦轮转。
青史讥弹，传灯笑柄，枉作骑墙汉。
恒沙无量，人间劫数自短。
----------------------------number 2497----------------------------
念奴娇（乾坤欹侧）
清朝
郑燮
【念奴娇】
方景两先生庙
乾坤欹侧，藉豪英几辈，半空撑住。
千古龙逢源不死，七窍比干肺腑。
竹杖麻衣，朱袍白刃，朴拙为艰苦。
信心而出，自家不解何故。
也知稷契皋夔，闳颠散适，岳降维申甫。
彼自承平吾破裂，题目原非一路。
十族全诛，皮囊万段，魂魄雄而武。
世间鼠辈，如何妆得老虎！
----------------------------number 2498----------------------------
念奴娇（桥低红板）
清朝
郑燮
【念奴娇】
桃叶渡
桥低红板，正秦淮水长，绿杨飘撇。
管领春风陪舞燕，带露含凄惜别。
烟软梨花，雨娇寒食，芳草催时节。
画船箫鼓，歌声缭绕空阔。
究竟桃叶桃根，古今岂少，色艺称双绝？
一缕红丝偏系左，闺阁几多埋没。
假使夷光，苎萝终老，谁道倾城哲？
王郎一曲，千秋艳说江楫。
----------------------------number 2499----------------------------
念奴娇（秋之为气）
清朝
郑燮
【念奴娇】
台城
秋之为气，正一番风雨，一番萧瑟。
落日鸡鸣山下路，为问台城旧迹。
老蔓藏蛇，幽花贱血，坏堞零烟碧。
有人牧马，城头吹起觱篥。
当初面代牺牲，食惟菜果，恪守沙门律。
何事饿来翻掘鼠，雀卵攀巢而吸？
再曰荷荷，跏趺竟逝，得亦何妨失？
酸心硬语，英雄泪在胸臆。
----------------------------number 2500----------------------------
念奴娇（逶迤曲巷）
清朝
郑燮
【念奴娇】
长干里
逶迤曲巷，在春城斜角，绿杨荫里。
赭白青黄墙砌石，门映碧溪流水。
细雨饧箫，斜阳牧笛，一径穿桃李。
风吹花落，落花风又吹起。
更兼处处缲车，家家社燕，江介风光美。
四月樱桃红满市，雪片鲥鱼刀　。
淮水秋清，钟山暮紫，老马耕闲地。
一丘一壑，吾将终老于此。
----------------------------number 2501----------------------------
念奴娇（鸳鸯二字）
清朝
郑燮
【念奴娇】
莫愁湖
鸳鸯二字，是红闺佳话，然乎否否？
多少英雄儿女态，酿出祸胎冤薮。
前殿金莲，後庭玉树，风雨催残骤。
卢家何幸，一歌一曲长久！
即今湖柳如烟，湖云似梦，湖浪浓于酒。
山下藤萝飘翠带，隔水残霞舞袖。
桃叶身微，莫愁家小，翻借词人口。
风流何罪？无荣无辱无咎。
----------------------------number 2502----------------------------
念奴娇（周郎年少）
清朝
郑燮
【念奴娇】
周瑜宅
周郎年少，正雄姿历落，江东人杰。
八十万军飞一炬，风卷滩前黄叶。
楼舻云崩，旌旗电扫，射江流血。
咸阳三月，火光无此横绝。
想他豪竹哀丝，回头顾曲，虎帐谈兵歇。
公瑾伯符天挺秀，中道君臣惜别。
吴蜀交疏，炎刘鼎沸，老魅成奸黠。
至今遗恨，秦淮夜夜幽咽。
----------------------------number 2503----------------------------
沁园春（花亦无知）
清朝
郑燮
【沁园春】
花亦无知，月亦无聊，酒亦无灵。
把夭桃斫断，煞他风景；
鹦哥煮熟，佐我杯羹。
焚砚烧书，椎琴裂画，
毁尽文章抹尽名。
荥阳郑，有慕歌家世，乞食风情。
单寒骨相难更。
笑席帽青衫太瘦生。
看蓬门秋草，年年破巷；
疏窗细雨，夜夜孤灯。
难道天公、还钳恨口，
不许长叹一两声？
颠狂甚，取乌丝百幅，细定凄清。
----------------------------number 2504----------------------------
山中雪后（晨起开门雪满山）
清朝
郑燮
晨起开门雪满山，
雪晴云淡日光寒。
檐流未滴梅花冻，
一种清孤不等闲。
----------------------------number 2505----------------------------
题半盆兰蕊图（盆画半藏）
清朝
郑燮
【题半盆兰蕊图】
盆画半藏，兰画半含。
不求发泄，不畏凋残。
----------------------------number 2506----------------------------
题画竹诗（秋风昨夜渡潇湘）
清朝
郑燮
【题画竹诗】
秋风昨夜渡潇湘，
触石穿林惯作狂。
惟有竹枝浑不怕，
挺然相斗一千场。
----------------------------number 2507----------------------------
题竹石画（咬定青山不放松）
清朝
郑燮
咬定青山不放松，
立根原在破岩中；
千磨万击还坚韧，
任尔东西南北风。
----------------------------number 2508----------------------------
潍县署中画竹呈年伯包大中丞括（衙斋卧听萧萧竹）
清朝
郑燮
【潍县署中画竹呈年伯包大中丞括】
衙斋卧听萧萧竹，
疑是民间疾苦声。
些小吾曹州县吏，
一枝一叶总关情。
----------------------------number 2509----------------------------
渔家（卖得鲜鱼百二钱）
清朝
郑燮
【渔家】
卖得鲜鱼百二钱，
籴粮炊饭放归船。
拔来湿苇烧难着，
晒在垂杨古岸边。
----------------------------number 2510----------------------------
度大庾岭（雄关直上岭云孤）
清朝
朱彝尊
【度大庾岭】
雄关直上岭云孤，驿路梅花岁月徂。
丞相祠堂虚寂寞，越王城阙总荒芜。
自来北至无鸿雁，从此南飞有鹧鸪。
乡国不堪重仁望，乱山落日满长途。
----------------------------number 2511----------------------------
高阳台（桥影流虹）
清朝
朱彝尊
【高阳台】
吴江叶元礼，少日过流虹桥，有女子在楼上，见而慕之，竟至病死。气方绝，适元礼复过其门，女之母以女临终之言告叶，叶入哭，女目始瞑。友人为作传，余记以词。
桥影流虹，湖光映雪，翠帘不卷春深。
一寸横波，断肠人在楼阴。
游丝不系羊车住，倩何人传语青禽？
最难禁，倚遍雕阑，梦遍罗衾。
重来已是朝云散，怅明珠佩冷，紫玉烟沉。
前度桃花，依然开满江浔。
钟情怕到相思路，盼长堤草尽红心。
动愁吟，碧落黄泉，两处难寻。
----------------------------number 2512----------------------------
桂殿秋（思往事）
清朝
朱彝尊
【桂殿秋】
思往事，渡江干。
青娥低映越山看。
共眠一舸听秋雨，
小簟轻衾各自寒。
----------------------------number 2513----------------------------
来青轩（天书稠叠此山亭）
清朝
朱彝尊
【来青轩】
天书稠叠此山亭，
往事犹传翠辇经。
莫倚危栏频北望，
十三陵树几曾青？
----------------------------number 2514----------------------------
卖花声（衰柳白门湾）
清朝
朱彝尊
【卖花声】
雨花台
衰柳白门湾，潮打城还，
小长干接大长干。
歌板酒旗零落尽，剩有鱼竿。
秋草六朝寒，花雨空坛，
更无人处一凭栏。
燕子斜阳来又去，如此江山。
----------------------------number 2515----------------------------
鸳鸯湖棹歌（穆湖莲叶小于钱）
清朝
朱彝尊
【鸳鸯湖棹歌】
穆湖莲叶小于钱，
卧柳虽多不碍船。
两岸新苗才过雨，
夕阳沟水响溪田。
----------------------------number 2516----------------------------
谁是系铃解铃人（问天何时老）
近代
琼瑶
【谁是系铃解铃人】
问天何时老？问地何时绝？
我心深深处，中有千千结。
千结万结解不开，风风雨雨满园来。
此愁此恨何时了？我心我情谁能晓！
自从当日入重门，风也无言月无痕。
唯有心事重重结，谁是系铃解铃人？
----------------------------number 2517----------------------------
再别康桥（轻轻的我走了）
近代
徐志摩
【再别康桥】
轻轻的我走了，
　正如我轻轻的来；
我轻轻的招手，
　作别西天的云彩。
那河畔的金柳，
　是夕阳中的新娘；
波光里的艳影，
　在我的心头荡漾。
软泥上的青荇，
　油油的在水底招摇；
在康河的柔波里，
　我甘心做一条水草。
那树荫下的一潭，
　不是清泉，是天上虹；
揉碎在浮藻间，
　沉淀着彩虹似的梦。
寻梦？撑一支长篙，
　向青草更青处漫溯；
满载一船星辉，
　在星辉斑斓里放歌。
但我不能放歌，
　悄悄是别离的笙箫；
夏虫也为我沉默，
　沉默是今晚的康桥！
悄悄的我走了，
　正如我悄悄的来；
我挥一挥衣袖，
　不带走一片云彩。
----------------------------number 2518----------------------------
等你，在雨中（等你，在雨中）
近代
余光中
【等你，在雨中】
等你，在雨中，在造虹的雨中
蝉声沉落，蛙声升起
一池的红莲如红焰，在雨中
你来不来都一样，竟感觉
每朵莲都像你
尤其隔着黄昏，隔着这样的细雨
永恒，刹那，刹那，永恒
等你，在时间之内，等你，在刹那，在永恒
如果你的手在我的手里，此刻
如果你的清芬
在我的鼻孔，我会说，小情人
诺，这只手应该采莲，在吴宫　
这只手应该摇一柄桂浆，在木兰舟中
一颗星悬在科学馆的飞檐
耳坠子一般的悬着
瑞士表说都七点了
忽然你走来
步雨後的红莲，翩翩，你走来
像一首小令
从一则爱情的典故里
你走来
从姜白石的词里，有韵地，
你走来
----------------------------number 2519----------------------------
戏李白（你曾是黄河之水天上来）
近代
余光中
【戏李白】
你曾是黄河之水天上来
阴山动
龙门开
而今反从你的句中来
惊涛与豪笑
万里涛涛入海
那轰动匡卢的大瀑布
无中生有
不止不休
黄河西来，大江东去
此外五千年都已沉寂
有一条黄河，你已够热闹的了
大江，就让给苏家那乡弟吧
天下二分
都归了蜀人
你踞龙门
他领赤壁
----------------------------number 2520----------------------------
乡愁（小时候）
近代
余光中
小时候，乡愁是一枚小小的邮票，
我在这头，母亲在那头。
长大后，乡愁是一张窄窄的船票，
我在这头，新娘在那头。
后来啊，乡愁是一方矮矮的坟墓，
我在外头，母亲在里头。
而现在，乡愁是一湾浅浅的海峡，
我在这头，大陆在那头。
----------------------------number 2521----------------------------
错误（我打江南走过）
近代
郑愁予
【错误】
　　我打江南走过
　　那等在季节里的容颜如莲花的开落
　
东风不来，三月的柳絮不飞
你底心如小小的寂寞的城
恰若青石的街道向晚
跫音不响，三月的春帷不揭
你底心是小小的窗扉紧掩
　
我达达的马蹄是美丽的错误
我不是归人，是个过客……
　
（
年）
----------------------------number 2522----------------------------
小小的岛（你住的小小的岛我正思念）
近代
郑愁予
【小小的岛】
你住的小小的岛我正思念
那儿属于热带，属于青青的国度
浅沙上，老是栖息着五色的鱼群
小鸟跳响在树枝上，如琴键的起落
那儿的山崖都爱凝望，披垂着长滕如发
那儿的草地都善等待，铺缀着野花如果盘
那儿浴你的阳光是蓝的，海风是绿的
则你的健康是郁郁的，爱情是徐徐的
云的幽默与隐隐的雷笑
林丛的舞乐与冷冷的流歌
你住的那小小的岛我难描绘
难绘那儿的午寐有轻轻的地震
如果，我去了，将带着我的笛杖
那时我是牧童而你是小羊
要不，我去了，我便化作萤火虫
以我的一生为你点盏灯。
----------------------------number 2523----------------------------
钓台题壁（不是樽前爱惜身）
近代
郁达夫
【钓台题壁】
不是樽前爱惜身，佯狂难免假成真。
曾因酒醉鞭名马，生怕情多累美人。
劫数东南天作孽，鸡鸣风雨海扬尘。
悲歌痛哭终何补，义士纷纷说帝秦。
----------------------------number 2524----------------------------
秋兴（桐飞一叶海天秋）
近代
郁达夫
【秋兴】
桐飞一叶海天秋，戎马江关客自愁。
五载干戈初定局，几人旗鼓又争侯。
须知国破家何在，岂有舟沉橹独浮。
旧事崖山殷鉴在，诸公努力救神州。
----------------------------number 2525----------------------------
槟城杂感（故园归去已无家）
近代
郁达夫
【槟城杂感】
故园归去已无家，
传舍名留炎海涯。
一夜乡愁消未得，
隔窗听唱后庭花。
年
----------------------------number 2526----------------------------
病中作（生死中年两不堪）
近代
郁达夫
【病中作】
生死中年两不堪，生非容易死非甘；
剧怜病骨如秋鹤，犹吐青丝学晚蚕。
一样伤心悲命薄，几人愤世作清谈？
何当放棹江湖去，浇水桃花共结庵。
----------------------------number 2527----------------------------
癸丑夏夜登东鹳山（夜发游山兴）
近代
郁达夫
【癸丑夏夜登东鹳山】
夜发游山兴，扶筇涉翠微。
虫声摇绝壁，花影护禅扉。
远岸渔灯聚，危窠宿鸟稀。
更残万籁寂，踏月一僧归。
年
----------------------------number 2528----------------------------
过龙华闻北京政变（干戈满地客还家）
近代
郁达夫
【过龙华，闻北京政变】
干戈满地客还家，
望里河山镜里花。
残月晓风南浦路，
一车摇梦过龙华。
年
----------------------------number 2529----------------------------
过小金井川看樱……（寻春携酒过城西）
近代
郁达夫
【过小金井川看樱，值微雨，醉后作】
寻春携酒过城西，二月垂杨叶未齐。
细雨成尘催小草，落花如雪锁长堤。
社前新酿家家熟，陌上重楼处处迷。
我亦随人难独醒，且傍锦瑟醉如泥。
----------------------------number 2530----------------------------
过岳坟有感时事（北地小儿贪逸乐）
近代
郁达夫
【过岳坟有感时事】
北地小儿贪逸乐，南朝天子爱风流。
权臣自愿成和议，金虏何尝要汴州！
屠狗犹拼弦下命，将军偏惜镜中头。
饶他关外童男女，立马吴山志竟酬。
----------------------------number 2531----------------------------
满江红（三百年来）
近代
郁达夫
【满江红】
三百年来，我华夏威风久歇。
有几个，如公成就，丰功传烈。
拔剑光寒倭寇胆，拨云手指天心月。
到于今，遗饼纪东征，民怀切。
会稽耻，终须雪。
楚三户，教秦灭。
愿英灵，永保金瓯无缺。
台畔班师酣醉石，亭边思子悲啼血。
向长空，洒泪酹千杯，蓬莱阙。
年
----------------------------number 2532----------------------------
老马（总得较大车装个够）
近代
臧克家
【老马】
总得较大车装个够，
它横竖不说一句话，
背上的压力往肉里扣，
它把头沉重地垂下！
这刻不知道下刻的命，
它有泪只往心里咽，
眼里飘来一道鞭影，
他抬起头望望前面。
（
年
月）
----------------------------number 2533----------------------------
难民（日头堕到鸟巢里）
近代
臧克家
【难民】
日头堕到鸟巢里，
黄昏还没溶尽归鸦的翅膀，
陌生的道路无归宿的薄暮，
把这群人度到这座古镇上。
沉重的影子，扎根在大街两旁，
一簇一簇，像秋郊的禾堆一样，
静静的，孤寂的，支撑着一个大的凄凉。
满染征尘的古怪的服装，
告诉了他们的来历，
一张一张兜着阴影的脸皮，
说尽了他们的情况。
螺丝的炊烟牵动着一串亲热的眼光，
在这群人心上抽出了一个不忍的想象：
「这时，黄昏正徘徊在古树梢头，
从无烟火的屋顶慢慢地涨大到无边，
接着，阴森的凄凉吞了可怜的故乡。」
铁力的疲倦，连人和想象一齐推入了朦胧，
但是，更猛烈的饥饿立刻又把他们牵回了异乡。
像一个天神从梦里落到这群人身旁，
一只灰色的影子，手里亮着一支长枪。
一个小声，在他们耳中开出天大的响：
「年头不对，不敢留生人在镇上。」
「唉！人到那里，灾荒到哪里！」
一阵叹息，黄昏更加了苍茫。
一步一步，这群人走下了大街，
走开了这异乡，
小孩子的哭声乱了大人的心肠，
铁门的响声截断了最后一人的脚步，
这时，黑夜爬过了古镇的围墙。
（
年
月古琅玡）
----------------------------number 2534----------------------------
有的人（有的人活着）
近代
臧克家
【有的人】
──纪念鲁迅有感
有的人活着
他已经死了；
有的人死了
他还活着。
有的人
骑在人民头上：「呵，我多伟大！」
有的人
俯下身子给人民当牛马。
有的人
把名字刻入石头想「不朽」；
有的人
情愿作野草，等着地下的火烧。
有的人
他活着别人就不能活；
有的人
他活着为了多数人更好地活。
骑在人民头上的，
人民把他摔垮；
给人民作牛马的，
人民永远记住他！
把名字刻入石头的，
名字比尸首烂得更早；
只要春风吹到的地方，
到处是青青的野草。
他活着别人就不能活的人，
他的下场可以看到；
他活着为了多数人更好活的人，
群众把他抬举得很高，很高。
（
年
月
日于北京）
----------------------------number 2535----------------------------
月下笛（月满层城）
近代
郑文焯
【月下笛】
戊戌八月十三日宿王御史宅，夜雨，闻邻笛感音而作，和石帚。
月满层城，秋声变了，乱山飞雨。
哀鸿怨语，自书空、背人去。
危阑不为伤高倚，但肠断、衰杨几缕。
怪玉梯雾冷，瑶台霜悄，错认仙路。
延伫，销魂处。早漏泄幽盟，隔帘鹦鹉。
残花过影，镜中情事如许。
西风一夜惊庭绿，问天上人间见否？
漏谯断，又梦闻孤管，暗向谁度？
----------------------------number 2536----------------------------
江南曲（发向横塘口）
唐朝
丁仙芝
【江南曲】
发向横塘口，船开值急流。
知郎旧时意，且请拢船头。
----------------------------number 2537----------------------------
奉诚园闻笛
曾绝朱缨吐锦茵
唐朝
窦牟
【奉诚园闻笛】
曾绝朱缨吐锦茵，
欲披荒草访遗尘。
秋风忽洒西园泪，
满目山阳笛里人。
----------------------------number 2538----------------------------
夏夜宿表兄话旧
夜合花开香满庭
唐朝
窦叔向
【夏夜宿表兄话旧】
夜合花开香满庭，夜深微雨醉初醒。
远书珍重何曾达，旧事凄凉不可听。
去日儿童皆长大，昔年亲友半凋零。
明朝又是孤舟别，愁见河桥酒幔青。
----------------------------number 2539----------------------------
金缕衣（劝君莫惜金缕衣）
唐朝
杜秋娘
劝君莫惜金缕衣，
劝君惜取少年时。
花开堪折直须折，
莫待无花空折枝。
----------------------------number 2540----------------------------
春宫怨（早被婵娟误）
唐朝
杜荀鹤
早被婵娟误，欲妆临镜慵。
承恩不在貌，教妾若为容。
风暖鸟声碎，日高花影重。
年年越溪女，相忆采芙蓉。
----------------------------number 2541----------------------------
春闺怨（朝喜花艳春）
唐朝
杜荀鹤
【春闺怨】
朝喜花艳春，
暮悲花委尘。
不悲花落早，
悲妾似花身。
----------------------------number 2542----------------------------
山中寡妇（夫因兵死守蓬茅）
唐朝
杜荀鹤
【山中寡妇】
夫因兵死守蓬茅，
麻苎衣衫鬓发焦。
桑柘废来犹纳税，
田园荒后尚征苗。
时挑野菜和根煮，
旋斫生柴带叶烧。
任是深山更深处，
也应无计避征徭。
----------------------------number 2543----------------------------
送友游吴越
去越从吴过
唐朝
杜荀鹤
【送友游吴越】
去越从吴过，吴疆与越连。
有园多种桔，无水不生莲。
夜市桥边火，春风寺外船。
此中偏重客，君去必经年。
----------------------------number 2544----------------------------
溪兴
山雨溪风卷钓丝
唐朝
杜荀鹤
【溪兴】
山雨溪风卷钓丝，
瓦瓯篷底独斟时。
醉来睡着无人唤，
流到前溪也不知。
----------------------------number 2545----------------------------
小松（自小刺头深草里）
唐朝
杜荀鹤
【小松】
自小刺头深草里，
而今渐觉出蓬蒿。
时人不识凌云木，
直待凌云始道高。
----------------------------number 2546----------------------------
再经胡城县（去岁曾经此县城）
唐朝
杜荀鹤
【再经胡城县】
去岁曾经此县城，
县民无口不冤声。
新来县宰加朱绂，
便是生灵血染成。
----------------------------number 2547----------------------------
赠质上人
枿坐云游出世尘
唐朝
杜荀鹤
【赠质上人】
枿坐云游出世尘，
兼无瓶钵可随身。
逢人不说人间事，
便是人间无事人。
----------------------------number 2548----------------------------
自叙
酒瓮琴书伴病身
唐朝
杜荀鹤
【自叙】
酒瓮琴书伴病身，熟谙时事乐于贫。
宁为宇宙闲吟客，怕作乾坤窃禄人。
诗旨未能忘救物，世情奈值不容真。
平生肺腑无言处，白发吾唐一逸人。
----------------------------number 2549----------------------------
病起荆江亭即事（翰墨场中老伏波）
宋朝
黄庭坚
【病起荆江亭即事】
翰墨场中老伏波，菩提坊里病维摩。
近人积水无鸥鹭，时有归牛浮鼻过。
闭门觅句陈无己，对客挥毫秦少游。
正字不知温饱未，西风吹泪古藤州。
----------------------------number 2550----------------------------
春阴（竹笋初生黄犊角）
宋朝
黄庭坚
【春阴】
竹笋初生黄犊角，
蕨芽初长小儿拳。
试寻野菜炊春饭，
便是江南二月天。
----------------------------number 2551----------------------------
登快阁（痴儿了却公家事）
宋朝
黄庭坚
痴儿了却公家事，快阁东西倚晚晴。
落木千山天远大，澄江一道月分明。
朱弦已为佳人绝，青眼聊因美酒横。
万里归船弄长笛，此心吾与白鸥盟。
----------------------------number 2552----------------------------
定风波（万里黔中一漏天）
宋朝
黄庭坚
【定风波】
次高左藏使君韵
万里黔中一漏天，
屋居终日似乘船。
及至重阳天也霁，
催醉，
鬼门关外蜀江前。
莫笑老翁犹气岸，
君看，
几人黄菊上华颠？
戏马台南追两谢，
驰射，
风流犹拍古人肩。
----------------------------number 2553----------------------------
鄂州南楼书事四首（四顾山光接水光）
宋朝
黄庭坚
四顾山光接水光，
凭栏十里芰荷香。
清风明月无人管，
并作南楼一味凉。
----------------------------number 2554----------------------------
归田乐引（对景还消瘦）
宋朝
黄庭坚
【归田乐引】
对景还消瘦。
被箇人、把人调戏，
我也心儿有。
忆我又唤我，
见我嗔我，
天甚教人怎生受。
看承幸厮勾，
又是尊前眉峰皱。
是人惊怪，
冤我忒撋就。
拚了又舍了，
定是这回休了，
及至相逢又依旧。
----------------------------number 2555----------------------------
寄黄几复（我居北海君南海）
宋朝
黄庭坚
【寄黄几复】
我居北海君南海，寄雁传书谢不能。
桃李春风一杯酒，江湖夜雨十年灯。
持家但有四立壁，治病不蕲三折肱。
想得读书头已白，隔溪猿哭瘴溪藤。
----------------------------number 2556----------------------------
满庭芳（北苑春风）
宋朝
黄庭坚
【满庭芳】
茶
北苑春风，
方圭圆璧，
万里名动京关。
碎身粉骨、功合上凌烟。
尊俎风流战胜，
降春睡、开拓愁边。
纤纤捧，研膏溅乳，
金缕鹧鸪斑。
相如虽病渴，
一觞一咏，
宾有群贤。
为扶起灯前，
醉玉颓山。
搜搅胸中万卷，
还倾动、三峡词源。
归来晚，文君未寝，
相对小窗前。
----------------------------number 2557----------------------------
蓦山溪（鸳鸯翡翠）
宋朝
黄庭坚
【蓦山溪】
赠衡阳妓陈湘
鸳鸯翡翠，
小小思珍偶。
眉黛敛秋波，
尽湖南、山明水秀。
娉娉嫋嫋，
恰似十三馀，
春未透，花枝瘦，
正是愁时候。
寻花载酒，
肯落谁人后。
只恐远归来，
绿成阴，
青梅如豆。
心期得处，
每自不由人，
长亭柳，
君知否，
千里犹回首？
----------------------------number 2558----------------------------
木兰花令（凌歊台上青青麦）
宋朝
黄庭坚
【木兰花令】
当涂解印后一日，郡中置酒，呈郭功甫。
凌歊台上青青麦，
姑孰堂前馀翰墨。
暂分一印管江山，
稍为诸公分皂白。
江山依旧云空碧，
昨日主人今日客。
谁分宾主强惺惺，
问取矶头新妇石。
----------------------------number 2559----------------------------
牧童诗（骑牛远远过前村）
宋朝
黄庭坚
骑牛远远过前村，
短笛横吹隔陇闻。
多少长安名利客，
机关用尽不如君。
----------------------------number 2560----------------------------
南歌子（槐绿低窗暗）
宋朝
黄庭坚
【南歌子】
槐绿低窗暗，
榴红照眼明。
玉人邀我少留行。
无奈一帆烟雨画船轻。
柳叶随歌皱，
梨花与泪倾。
别时不似见时情。
今夜月明江上酒初醒。
----------------------------number 2561----------------------------
南乡子（诸将说封侯）
宋朝
黄庭坚
【南乡子】
重阳日，宜州城楼宴集，即席作。
诸将说封侯，
短笛长歌独倚楼。
万事尽随风雨去，
休休，
戏马台南金络头。
催酒莫迟留，
酒味今秋似去秋。
花向老人头上笑，
羞羞，
白发簪花不解愁。
----------------------------number 2562----------------------------
念奴娇（断虹霁雨）
宋朝
黄庭坚
【念奴娇】
八月十七日，同诸生步自永安城楼，过张宽夫园待月。偶有名酒，因以金荷酌众客。客有孙彦立，善吹笛。援笔作乐府长短句，文不加点。
断虹霁雨，
净秋空，
山染修眉新绿。
桂影扶疏，
谁便道，
今夕清辉不足？
万里青天，
姮娥何处，
驾此一轮玉。
寒光零乱，
为谁偏照醽醁？
年少从我追游，
晚凉幽径，
绕张园森木。
共倒金荷，
家万里，
难得尊前相属。
老子平生，
江南江北，
最爱临风笛。
孙郎微笑，
坐来声喷霜竹。
----------------------------number 2563----------------------------
品令（凤舞团团饼）
宋朝
黄庭坚
【品令】
茶词
凤舞团团饼。
恨分破，教孤令。
金渠体静，
只轮慢碾，
玉尘光莹。
汤响松风，
早减了二分酒病。
味浓香永。
醉乡路，成佳境。
恰如灯下，
故人万里，
归来对影。
口不能言，
心下快活自省。
----------------------------number 2564----------------------------
菩萨蛮（半烟半雨溪桥畔）
宋朝
黄庭坚
【菩萨蛮】
半烟半雨溪桥畔，
渔翁醉着无人唤。
疏懒意何长，
春风花草香。
江山如有待，
此意陶潜解。
问我去何之，
君行到自知。
----------------------------number 2565----------------------------
千秋岁（苑边花外）
宋朝
黄庭坚
【千秋岁】
少游得谪，尝梦中作词云
：「醉卧古藤阴下，了不知南北。」竟以元符庚辰死于藤州光华亭上。崇宁甲申，庭坚窜宜州，道过衡阳。览其遗，始追和其《千秋岁》词。
苑边花外，
记得同朝退。
飞骑轧，鸣珂碎。
齐歌云绕扇，
赵舞风回带。
严鼓断，
杯盘狼藉犹相对。
洒泪谁能会？
醉卧藤阴盖。
人已去，词空在。
兔园高宴悄，
虎观英游改。
重感慨，
波涛万顷珠沉海。
----------------------------number 2566----------------------------
清平乐（春归何处）
宋朝
黄庭坚
【清平乐】
春归何处？
寂寞无行路。
若有人知春去处，
唤取归来同住。
春无踪迹谁知？
除非问取黄鹂。
百啭无人能解，
因风飞过蔷薇。
----------------------------number 2567----------------------------
阮郎归（烹茶留客驻金鞍）
宋朝
黄庭坚
【阮郎归】
效福唐独木桥体作茶词
烹茶留客驻金鞍。
月斜窗外山。
别郎容易见郎难。
有人思远山。
归去后，忆前欢。
画屏金博山。
一杯春露莫留残。
与郎扶玉山。
----------------------------number 2568----------------------------
瑞鹤仙（环滁皆山也）
宋朝
黄庭坚
【瑞鹤仙】
环滁皆山也。
望蔚然深秀，
琅琊山也。
山行六七里，
有翼然泉上，
醉翁亭也。
翁之乐也。
得之心、寓之酒也。
更野芳佳木，
风高日出，
景无穷也。
游也。山肴野蔌，
酒洌泉香，
沸筹觥也。
太守醉也。
喧哗众宾欢也。
况宴酣之乐、非丝非竹，
太守乐其乐也。
问当时、太守为谁，
醉翁是也。
----------------------------number 2569----------------------------
水调歌头（瑶草一何碧）
宋朝
黄庭坚
【水调歌头】
瑶草一何碧，
春入武陵溪。
溪上桃花无数，
枝上有黄鹂。
我欲穿花寻路，
直入白云深处，
浩气展虹霓。
祇恐花深里，
红露湿人衣。
坐玉石，
倚玉枕，
拂金徽。
谪仙何处，
无人伴我白螺杯。
我为灵芝仙草，
不为朱唇丹脸，
长啸亦何为？
醉舞下山去，
明月遂人归。
----------------------------number 2570----------------------------
诉衷情（小桃灼灼柳鬖鬖）
宋朝
黄庭坚
【诉衷情】
小桃灼灼柳鬖鬖，
春色满江南。
雨晴风暖烟淡，
天气正醺酣。
山泼黛，
水挼蓝，
翠相搀。
歌楼酒旆，
故故招人，
权典青衫。
----------------------------number 2571----------------------------
诉衷情（一波才动万波随）
宋朝
黄庭坚
【诉衷情】
在戎州登临胜景，未尝不歌渔父家风，以谢江山。门生请问：先生家风如何？为拟金华道人作此章。
一波才动万波随，
蓑笠一钩丝。
金鳞正在深处，
千尺也须垂。
吞又吐，
信还疑，上钩迟。
水寒江静，
满目青山，
载月明归。
----------------------------number 2572----------------------------
王充道送水仙花五十支（凌波仙子生尘袜）
宋朝
黄庭坚
【王充道送水仙花五十支】
凌波仙子生尘袜，水上轻盈步微月。
是谁招此断肠魂，种作寒花寄愁绝。
含香体素欲倾城，山矾是弟梅是兄。
坐对真成被花恼，出门一笑大江横。
----------------------------number 2573----------------------------
望江东（江水西头隔烟树）
宋朝
黄庭坚
【望江东】
江水西头隔烟树，
望不见江东路。
思量只有梦来去，
更不怕、江拦住。
灯前写了书无数，
算没个、人传与。
直饶寻得雁分付，
又还是秋将暮。
----------------------------number 2574----------------------------
西江月（断送一生惟有）
宋朝
黄庭坚
【西江月】
老夫既戒酒不饮，遇宴集，独醒其旁。坐客欲得小词，援笔为赋。
断送一生惟有，
破除万事无过。
远山横黛蘸秋波，
不饮旁人笑我。
花病等闲瘦弱，
春愁无处遮拦。
杯行到手莫留残，
不道月斜人散。
----------------------------number 2575----------------------------
西江月（月仄金盆堕水）
宋朝
黄庭坚
【西江月】
月仄金盆堕水，
雁回醉墨书空。
君诗秀绝雨园葱，
想见衲衣寒拥。
蚁穴梦魂人世，
杨花踪迹风中。
莫将社燕笑秋鸿，
处处春山翠重。
----------------------------number 2576----------------------------
喜太守毕朝散致政（功名富贵两蜗角）
宋朝
黄庭坚
【喜太守毕朝散致政】
功名富贵两蜗角，
险阻艰难一酒杯。
百体观来身是幻，
万夫争处首先回。
----------------------------number 2577----------------------------
谒金门（山又水）
宋朝
黄庭坚
【谒金门】
示知命弟
山又水，
行尽吴头楚尾。
兄弟灯前家万里，
相看如梦寐。
君似成蹊桃李，
入我草堂松桂。
莫厌岁寒无气味，
馀生今已矣。
----------------------------number 2578----------------------------
弈棋二首呈任渐（偶无公事负朝暄）
宋朝
黄庭坚
【弈棋二首呈任渐】
偶无公事负朝暄，三百枯棋共一樽。
坐隐不知岩穴乐，手谈胜与俗人言。
簿书堆积尘生案，车马淹留客在门。
战胜将骄疑必败，果然终取敌兵翻。
----------------------------number 2579----------------------------
弈棋二首呈任渐（偶无公事客休时）
宋朝
黄庭坚
【弈棋二首呈任渐】
偶无公事客休时，席上谈兵校两棋。
心似蛛丝游碧落，身如蜩甲化枯枝。
湘东一目诚甘死，天下中分尚可持。
谁谓吾徒犹爱日，参横月落不曾知。
----------------------------number 2580----------------------------
渔家傲（三十年来无孔窍）
宋朝
黄庭坚
【渔家傲】
三十年来无孔窍，
几回得眼还迷照。
一见桃花参学了。
呈法要，
无弦琴上单于调。
摘叶寻枝虚半老，
看花特地重年少。
今后水云人欲晓。
非玄妙，
灵云合被桃花笑。
----------------------------number 2581----------------------------
虞美人（天涯也有江南信）
宋朝
黄庭坚
【虞美人】
宜州见梅作
天涯也有江南信，
梅破知春近。
夜阑风细得香迟，
不道晓来开遍向南枝。
玉台弄粉花应妒，
飘到眉心住。
平生个里愿怀深，
去国十年老尽少年心。
----------------------------number 2582----------------------------
雨中登岳阳楼望君山（满川风雨独凭栏）
宋朝
黄庭坚
满川风雨独凭栏，
绾结湘娥十二鬟。
可惜不当湖水面，
银山堆里看青山。
----------------------------number 2583----------------------------
雨中登岳阳楼望君山（投荒万死鬓毛斑）
宋朝
黄庭坚
【雨中登岳阳楼望君山】
投荒万死鬓毛斑，
生入瞿塘滟滪关。
未到江南先一笑，
岳阳楼上对君山。
----------------------------number 2584----------------------------
鹧鸪天（黄菊枝头生晓寒）
宋朝
黄庭坚
【鹧鸪天】
座中有眉山隐客史应之和前韵，即席答之
黄菊枝头生晓寒。
人生莫放酒杯干。
风前横笛斜吹雨，
醉里簪花倒著冠。
身健在，且加餐。
舞裙歌板尽清欢。
黄花白发相牵挽，
付与时人冷眼看。
----------------------------number 2585----------------------------
醉蓬莱（对朝云叆叇）
宋朝
黄庭坚
【醉蓬莱】
对朝云叆叇，
暮雨霏微，
乱峰相倚。
巫峡高唐，
锁楚宫朱翠。
画戟移春，
靓妆迎马，
向一川都会。
万里投荒，
一身弔影，
成何欢意！
尽道黔南，
去天尺五，
望极神州，
万重烟水。
樽酒公堂，
有中朝佳士。
荔颊红深，
麝脐香满，
醉舞裀歌袂。
杜宇声声，
催人到晓，
不如归是。
----------------------------number 2586----------------------------
卜算子（我住长江头）
宋朝
李之仪
【卜算子】
我住长江头，君住长江尾。
日日思君不见君，共饮长江水。
此水几时休，此恨何时已。
只愿君心似我心，定不负相思意。
----------------------------number 2587----------------------------
采桑子（相逢未几还相别）
宋朝
李之仪
【采桑子】
相逢未几还相别，
此恨难同。
细雨蒙蒙，
一片离愁醉眼中。
明朝去路云霄外，
欲见无从。
满袂仙风，
空托双凫作信鸿。
----------------------------number 2588----------------------------
蝶恋花（为爱梅花如粉面）
宋朝
李之仪
【蝶恋花】
为爱梅花如粉面，
天与工夫，
不似人间见。
几度拈来亲比看，
工夫却是花枝浅。
觅得归来临几砚，
尽日相看，
默默情无恨。
更不嗅时须百遍，
分明销得人肠断。
----------------------------number 2589----------------------------
浣溪沙（昨日霜风入绛帷）
宋朝
李之仪
【浣溪沙】
昨日霜风入绛帷，
曲房深院绣帘垂。
屏风几曲画生枝。
酒韵渐浓欢渐密，
罗衣初试漏初迟。
已凉天气未寒时。
----------------------------number 2590----------------------------
减字木兰花（乱魂无据）
宋朝
李之仪
【减字木兰花】
乱魂无据，
黯黯只寻来处路。
灯尽花残，
不觉长更又向阑。
几回枕上，
那件不曾留梦想。
变尽星星，
一滴秋霖是一茎。
----------------------------number 2591----------------------------
减字木兰花（揉花催柳）
宋朝
李之仪
【减字木兰花】
揉花催柳，
一夜阴风几破牖。
平晓无云，
依旧光明一片春。
掀衣起走，
欲助喜欢须是酒。
惆怅空樽，
拟就王孙借十分。
----------------------------number 2592----------------------------
江神子（今宵莫惜醉颜红）
宋朝
李之仪
【江神子】
今宵莫惜醉颜红，
十分中，
且从容。
须信欢情，
回首似旋风。
流落天涯头白也，
难得是，
再相逢。
十年南北感征鸿，
恨应同，
苦重重。
休把愁怀，
容易便书空。
只有琴樽堪寄老，
除此外，
尽蒿蓬。
----------------------------number 2593----------------------------
江神子（阑干掐遍等新红）
宋朝
李之仪
【江神子】
阑干掐遍等新红，
酒频中，
恨匆匆。
投得花开，
还报夜来风。
惆怅春光留不住，
又何似，
莫相逢。
月窗何处想归鸿，
与谁同？
意千重。
婉思柔情，
一旦总成空。
仿佛么弦犹在耳，
应为我，
首如蓬。
----------------------------number 2594----------------------------
临江仙（九十日春都过了）
宋朝
李之仪
【临江仙】
九十日春都过了，
寻常偶到江皋。
水容山态两相饶。
草平天一色，
风暖燕双高。
酒病厌厌何计那，
飞红更送无聊。
莺声犹似耳边娇。
难回巫峡梦，
空恨武陵桃。
----------------------------number 2595----------------------------
临江仙（偶向凌歊台上望）
宋朝
李之仪
【临江仙】
登凌歊台感怀
偶向凌歊台上望，
春光已过三分。
江山重叠倍销魂。
风花飞有态，
烟絮坠无痕。
已是年来伤感甚，
那堪旧恨仍存！
清愁满眼共谁论？
却应台下草，
不解忆王孙？
----------------------------number 2596----------------------------
临江仙（知有阆风花解语）
宋朝
李之仪
【临江仙】
知有阆风花解语，
从来只许传闻。
光明休咏汉宫新。
拥身疑有月，
衬步恨无云。
莫把金樽容易劝，
坐来几度销魂。
不知仙骨在何人。
好将千岁日，
占断四时春。
----------------------------number 2597----------------------------
蓦山溪（金柔火老）
宋朝
李之仪
【蓦山溪】
北观避暑次明叔韵
金柔火老，
欲避几天地。
谁借一檐风，
锁幽香、
愔愔清邃。
瑶阶珠砌，
如膜遇金篦，
流水外，
落花前，
岂是人能致。
擘麟泛玉，
笑语皆真类。
惆怅月边人，
驾云轸，
何方适意。
么弦咽处，
空感旧时声，
兰易歇，
恨偏长，
魂断成何事。
----------------------------number 2598----------------------------
蓦山溪（神仙院宇）
宋朝
李之仪
【蓦山溪】
次韵徐明叔
神仙院宇，
记得春归后。
蜂蝶不胜闲，
惹残香、
萦纡深透。
玉徽指稳，
别一般情，
方永昼。
因谁瘦？
都为天然秀。
桐阴未减，
独自携芳酎。
再弄想前欢，
拊金樽、
何时似旧。
凭谁说与，
潘鬓转添霜，
飞陇首。
云将皱，
应念相思久。
----------------------------number 2599----------------------------
千秋岁（万红暄昼）
宋朝
李之仪
【千秋岁】
万红暄昼，
占尽人间秀。
怎生图画如何绣。
宜推萧史伴，
消得东阳瘦。
垂窄袖，
花前镇忆相携久。
泪裛回纹皱，
好在章台柳。
洞户隔，
凭谁叩。
寄声虽有雁，
会面难同酒。
无计偶，
萧萧暮雨黄昏后。
----------------------------number 2600----------------------------
千秋岁（休嗟磨折）
宋朝
李之仪
【千秋岁】
休嗟磨折，
看取罗巾血。
殷勤且话经年别。
庭花番怅望，
檐雨同呜咽。
明半灭，
灯光夜夜多如月。
无复伤离别，
共保冰霜洁。
不断梦，
从今歇。
收回书上絮，
解尽眉头结。
犹未绝，
金徽泛处应能雪。
----------------------------number 2601----------------------------
千秋岁（中秋才过）
宋朝
李之仪
【千秋岁】
中秋才过，
又是重阳到。
露乍冷，
寒将报。
绿香催渚芰，
黄密攒庭草。
人未老，
蓝桥谩促霜砧捣。
照影兰缸晕，
破户银蟾小。
樽在眼，
从谁倒。
强铺同处被，
愁卸欢时帽。
须信道，
狂心未歇情难老。
----------------------------number 2602----------------------------
青玉案（小篷又泛曾行路）
宋朝
李之仪
【青玉案】
小篷又泛曾行路，
这身世、
如何去。
去了还来知几度。
多情山色，
有情江水，
笑我归无处。
夕阳杳杳还催暮，
练净空吟谢郎句。
试祷波神应见许，
帆开风转，
事谐心遂，
直到明年雨。
----------------------------number 2603----------------------------
西江月（念念欲归未得）
宋朝
李之仪
【西江月】
念念欲归未得，
迢迢此去何求。
都缘一点在心头，
忘了霜朝雪后。
要见有时有梦，
相思无处无愁。
小窗若得再绸缪，
应记如今时候。
----------------------------number 2604----------------------------
西江月（醉透香浓斗帐）
宋朝
李之仪
【西江月】
醉透香浓斗帐，
灯深月浅回廊。
当时背面两伥伥，
何况临风怀想。
舞柳经春只瘦，
游丝到地能长。
鸳鸯半调已无肠，
忍把么弦再上。
----------------------------number 2605----------------------------
谢池春（残寒销尽）
宋朝
李之仪
【谢池春】
残寒销尽，
疏雨过，清明后。
花径敛余红，
风沼萦新皱。
乳燕穿庭户，
飞絮沾襟袖。
正佳时，仍晚昼。
著人滋味，
真个浓如酒。
频移带眼，
空只恁、厌厌瘦。
不见又相思，
见了还依旧。
为问频相见，
何似长相守？
天不老，人未偶。
且将此恨，
分付庭前柳。
----------------------------number 2606----------------------------
忆秦娥（清溪咽）
宋朝
李之仪
【忆秦娥】
用太白韵
清溪咽。
霜风洗出山头月。
山头月。
迎得云归，
还送云别。
不知今是何时节。
凌歊望断音尘绝。
音尘绝。
帆来帆去，
天际双阙。
----------------------------number 2607----------------------------
玉蝴蝶（坐久灯花开尽）
宋朝
李之仪
【玉蝴蝶】
坐久灯花开尽，
暗惊风叶，
初报霜寒。
冉冉年华催暮，
颜色非丹。
搅回肠、
蛩吟似织，
留恨意、
月彩如摊。
无欢。
篆烟萦素，
空转雕盘。
何难。
别来几日，
信沈鱼鸟，
情满关山。
耳边依约，
常记巧语绵蛮。
聚愁窠、
蜂房未密，
倾泪眼、
海水犹悭。
奄更阑，
渐移银汉，
低泛帘颜。
----------------------------number 2608----------------------------
鹧鸪天（收尽微风不见江）
宋朝
李之仪
【鹧鸪天】
收尽微风不见江，
分明天水共澄光。
由来好处输闲地，
堪叹人生有底忙。
心既远，
味偏长，
须知粗布胜无裳。
从今认得归田乐，
何必桃源是故乡。
----------------------------number 2609----------------------------
忆王孙（萋萋芳草忆王孙）
宋朝
李重元
【忆王孙】
萋萋芳草忆王孙，
柳外楼高空断魂，
杜宇声声不忍闻。
欲黄昏，雨打梨花深闭门。
----------------------------number 2610----------------------------
采桑子（残霞夕照西湖好）
宋朝
欧阳修
【采桑子】
残霞夕照西湖好，
花坞苹汀。
十顷波平，
野岸无人舟自横。
西南月上浮云散，
轩槛凉生。
莲芰香清，
水面风来酒面醒。
----------------------------number 2611----------------------------
采桑子（春深雨过西湖好）
宋朝
欧阳修
【采桑子】
春深雨过西湖好
百卉争妍
蝶乱蜂喧
晴日催花暖欲然
兰桡画舸悠悠去
疑是神仙
返照波间
水阔风高扬管弦
----------------------------number 2612----------------------------
采桑子（何人解赏西湖好）
宋朝
欧阳修
【采桑子】
何人解赏西湖好
佳景无时
飞盖相追
贪向花间醉玉卮
谁知闲凭阑干处
芳草斜晖
水远烟微
一点沧洲白鹭飞
----------------------------number 2613----------------------------
采桑子（荷花开后西湖好）
宋朝
欧阳修
【采桑子】
荷花开后西湖好
载酒来时
不用旌旗
前后红幢绿盖随
画船撑入花深处
香泛金卮
烟雨微微
一片笙歌醉里归
----------------------------number 2614----------------------------
采桑子（平生为爱西湖好）
宋朝
欧阳修
【采桑子】
平生为爱西湖好，
来拥朱轮。
富贵浮云，
俯仰流年二十春。
归来恰似辽东鹤，
城郭人民，
触目皆新，
谁识当年旧主人？
----------------------------number 2615----------------------------
采桑子（轻舟短棹西湖好）
宋朝
欧阳修
【采桑子】
轻舟短棹西湖好，
绿水逶迤，
芳草长堤，
隐隐笙歌处处随。
无风水面琉璃滑，
不觉船移，
微动涟漪，
惊起沙禽掠岸飞。
----------------------------number 2616----------------------------
采桑子（群芳过后西湖好）
宋朝
欧阳修
【采桑子】
群芳过后西湖好，
狼藉残红。
飞絮濛濛。
垂柳阑干尽日风。
笙歌散尽游人去，
始觉春空。
垂下帘拢。
双燕归来细雨中。
----------------------------number 2617----------------------------
采桑子（十年前是尊前客）
宋朝
欧阳修
【采桑子】
十年前是尊前客，
月白风清。
忧患凋零，
老去光阴速可惊。
鬓华虽改心无改，
试把金觥。
旧曲重听，
犹似当年醉里声。
----------------------------number 2618----------------------------
采桑子（天容水色西湖好）
宋朝
欧阳修
【采桑子】
天容水色西湖好，
云物俱鲜。
鸥鹭闲眠，
应惯寻常听管弦。
风清月白偏宜夜，
一片琼田。
谁羡骖鸾，
人在舟中便是仙。
----------------------------number 2619----------------------------
朝中措（平山阑槛倚晴空）
宋朝
欧阳修
【朝中措】
送刘仲原甫出守维扬
平山阑槛倚晴空，
山色有无中。
手种堂前垂柳，
别来几度春风。
文章太守，
挥毫万字，
一饮千钟。
行乐直须年少，
樽前看取衰翁。
----------------------------number 2620----------------------------
蝶恋花（六曲阑干偎碧树）
宋朝
欧阳修
【蝶恋花】
六曲阑干偎碧树。
杨柳风轻，
展尽黄金缕。
谁把钿筝移玉柱。
穿帘海燕双飞去。
满恨游丝兼落絮。
红杏开时，
一霎清明雨。
浓睡觉来莺乱语。
惊残好梦无寻处。
----------------------------number 2621----------------------------
蝶恋花（谁道闲情抛弃久）
宋朝
欧阳修
【蝶恋花】
谁道闲情抛弃久？每到春来，惆怅还依旧。
日日花前常病酒，不辞镜里朱颜瘦。
河畔青芜堤上柳，为问新愁，何事年年有？
独立小桥风满袖，平林新月人归后。
----------------------------number 2622----------------------------
蝶恋花（庭院深深深几许）
宋朝
欧阳修
【蝶恋花】
庭院深深深几许？
杨柳堆烟，
帘幕无重数。
玉勒雕鞍游冶处，
楼高不见章台路。
雨横风狂三月暮，
门掩黄昏，
无计留春住。
泪眼问花花不语，
乱红飞过秋千去。
----------------------------number 2623----------------------------
蝶恋花（越女采莲秋水畔）
宋朝
欧阳修
【蝶恋花】
越女采莲秋水畔。
窄袖轻罗，
暗露双金钏。
照影摘花花似面。
芳心只共丝争乱。
鸂鶒滩头风浪晚。
露重烟轻，
不见来时伴。
隐隐歌声归棹远。
离愁引著江南岸。
----------------------------number 2624----------------------------
丰乐亭游春（红树青山日欲斜）
宋朝
欧阳修
红树青山日欲斜，长郊草色绿无涯。
游人不管春将老，
来往庭前踏落花。
----------------------------number 2625----------------------------
丰乐亭游春（绿树交加山鸟啼）
宋朝
欧阳修
【丰乐亭游春】
绿树交加山鸟啼，
晴风荡漾落花飞。
鸟歌花舞太守醉，
明日酒醒春已归。
----------------------------number 2626----------------------------
画眉鸟（万啭千声随意移）
宋朝
欧阳修
万啭千声随意移，
山花红紫树高低。
始知锁向金笼听，
不及林间自在啼。
----------------------------number 2627----------------------------
浣溪沙（堤上游人逐画船）
宋朝
欧阳修
【浣溪沙】
堤上游人逐画船，
拍堤春水四垂天。
绿杨楼外出秋千。
白发戴花君莫笑，
六幺催拍盏频传。
人生何处似樽前！
----------------------------number 2628----------------------------
浣溪沙（湖上朱桥响画轮）
宋朝
欧阳修
【浣溪沙】
湖上朱桥响画轮，
溶溶春水浸春云，
碧琉璃滑净无尘。
当路游丝萦醉客，
隔花啼鸟唤行人，
日斜归去奈何春。
----------------------------number 2629----------------------------
浪淘沙（把酒祝东风）
宋朝
欧阳修
【浪淘沙】
把酒祝东风，
且共从容，
垂杨紫陌洛城东。
总是当时携手处，
游遍芳丛。
聚散苦匆匆，
此恨无穷。
今年花胜去年红。
可惜明年花更好，
知与谁同？
----------------------------number 2630----------------------------
浪淘沙（五岭麦秋残）
宋朝
欧阳修
【浪淘沙】
五岭麦秋残，
荔子初丹。
绛纱囊里水晶丸。
可惜天教生处远，
不近长安。
往事忆开元，
妃子偏怜。
一从魂散马嵬关，
只有红尘无驿使，
满眼骊山。
----------------------------number 2631----------------------------
明妃曲和王介甫作（汉宫有佳人）
宋朝
欧阳修
【明妃曲和王介甫作】
汉宫有佳人，天子初未识，
一朝随汉使，远嫁单于国。
绝色天下无，一失难再得，
虽能杀画工，于事竟何益？
耳目所及尚如此，万里安能制夷狄！
汉计诚已拙，女色难自夸。
明妃去时泪，洒向枝上花；
狂风日暮起，飘泊落谁家。
红颜胜人多薄命，莫怨春风当自嗟。
----------------------------number 2632----------------------------
木兰花（别后不知君远近）
宋朝
欧阳修
【木兰花】
别后不知君远近，触目凄凉多少闷！
渐行渐远渐无书，水阔鱼沉何处问？
夜深风竹敲秋韵，万叶千声皆是恨。
故欹单枕梦中寻，梦又不成灯又烬。
----------------------------number 2633----------------------------
南歌子（凤髻金泥带）
宋朝
欧阳修
【南歌子】
凤髻金泥带，
龙纹玉掌梳。
走来窗下笑相扶，
爱道「画眉深浅入时无」？
弄笔偎人久，
描花试手初。
等闲妨了绣功夫，笑问：
「鸳鸯两字怎生书？」
----------------------------number 2634----------------------------
阮郎归（南园春半踏青时）
宋朝
欧阳修
【阮郎归】
南园春半踏青时，
风和闻马嘶。
青梅如豆柳如眉，
日长蝴蝶飞。
花露重，草烟低；
人家帘幕垂。
秋千慵困解罗衣，
画堂双燕「栖」。
----------------------------number 2635----------------------------
瑞鹧鸪（楚王台上一神仙）
宋朝
欧阳修
【瑞鹧鸪】
楚王台上一神仙，　
眼色相看意已传。　
见了又休还似梦，
坐来虽近远如天。　
陇禽有恨犹能说，
江月无情也解圆。　
更被春风送惆怅，
落花飞絮雨翩翩。　
----------------------------number 2636----------------------------
少年游（栏干十二独凭春）
宋朝
欧阳修
【少年游】
栏干十二独凭春，
晴碧远连云。
千里万里，
二月三月，
行色苦愁人。
谢家池上，
江淹浦畔，
吟魄与离魂。
那堪疏雨滴黄昏，
更特地、忆王孙。
----------------------------number 2637----------------------------
生查子（含羞整翠鬟）
宋朝
欧阳修
【生查子】
含羞整翠鬟，
得意频相顾。
雁柱十三弦，
一一春莺语。
娇云容易飞，
梦断知何处？
深院锁黄昏，
阵阵芭蕉雨。
----------------------------number 2638----------------------------
生查子（去年元夜时）
宋朝
欧阳修
【生查子】
去年元夜时，
花市灯如昼。
月上柳梢头，
人约黄昏后。
今年元夜时，
月与灯依旧。
不见去年人，
泪满春衫袖。
----------------------------number 2639----------------------------
踏莎行（候馆梅残）
宋朝
欧阳修
【踏莎行】
候馆梅残，溪桥柳细，
草薰风暖摇征辔。
离愁渐远渐无穷，
迢迢不断如春水。
寸寸柔肠，盈盈粉泪，
楼高莫近危阑倚。
平芜尽处是春山，
行人更在春山外。
----------------------------number 2640----------------------------
啼鸟（我遭谗口身落此）
宋朝
欧阳修
【啼鸟】
我遭谗口身落此，每闻巧言宜可憎。
春到山城苦寂寞，把盏常恨无娉婷。
花开鸟语辄自醉，醉与花鸟为交朋。
花能嫣然顾我笑，鸟劝我饮非无情。
身闲酒美惜光景，惟恐鸟散花飘零。
可笑灵均楚泽畔，离骚憔悴愁独醒。
----------------------------number 2641----------------------------
田家（绿桑高下映平川）
宋朝
欧阳修
【田家】
绿桑高下映平川，
赛罢田神笑语喧。
林外鸣鸠春雨歇，
屋头初日杏花繁。
----------------------------number 2642----------------------------
晚泊岳阳（卧闻岳阳城里钟）
宋朝
欧阳修
【晚泊岳阳】
卧闻岳阳城里钟，系舟岳阳城下树。
正见空江明月来，云水苍茫失江路。
夜深江月弄清辉，水上人歌月下归；
一阕声长听不尽，轻舟短楫去如飞。
----------------------------number 2643----------------------------
望江南（江南蝶）
宋朝
欧阳修
【望江南】
江南蝶，
斜日一双双。
身似何郎全傅粉，
心如韩寿爱偷香，
天赋与轻狂。
微雨后，
薄翅腻烟光。
才伴游蜂来小院，
又随飞絮过东墙，
长是为花忙。
----------------------------number 2644----------------------------
戏答元稹（春风疑不到天涯）
宋朝
欧阳修
【戏答元稹】
春风疑不到天涯，二月山城未见花。
残雪压枝犹有橘，冻雷惊笋欲抽芽。
夜闻归雁生乡思，病入新年感物华。
曾是洛阳花下客，野芳虽晚不须嗟。
----------------------------number 2645----------------------------
新开棋轩呈元珍表臣（竹树日已滋）
宋朝
欧阳修
【新开棋轩呈元珍表臣】
竹树日已滋，轩窗渐幽兴。
人间与世远，鸟语知境静。
春光霭欲布，山色寒尚映。
独收万籁心，于此一枰竞。
----------------------------number 2646----------------------------
行次寿州寄内（紫金山下水长流）
宋朝
欧阳修
【行次寿州寄内】
紫金山下水长流，
尝记当年此共游，
今夜南风吹客梦，
清淮明月照孤舟。
----------------------------number 2647----------------------------
渔家傲（近日门前溪水涨）
宋朝
欧阳修
【渔家傲】
近日门前溪水涨。
郎船几度偷相访。
船小难开红斗帐。
无计向。合欢影里空惆怅。
愿妾身为红菡萏，
年年生在秋江上。
重愿郎为花底浪。
无隔障。随风逐雨长来往。
----------------------------number 2648----------------------------
玉楼春（别后不知君远近）
宋朝
欧阳修
【玉楼春】
别后不知君远近，
触目凄凉多少闷。
渐行渐远渐无书，
水阔鱼沉何处问。
夜深风竹敲秋韵，
万叶千声皆是恨。
故欹单枕梦中寻，
梦又不成灯又烬。
----------------------------number 2649----------------------------
玉楼春（洛阳正值芳菲节）
宋朝
欧阳修
【玉楼春】
洛阳正值芳菲节，
秾艳清香相间发。
游丝有意苦相萦，
垂柳无端争赠别。
杏花红处青山缺，
山畔行人山下歇。
今宵谁肯远相随，
唯有寂寥孤馆月。
----------------------------number 2650----------------------------
玉楼春（西湖南北烟波阔）
宋朝
欧阳修
【玉楼春】
西湖南北烟波阔，
风里丝簧声韵咽。
舞余裙带绿双垂，
酒入香腮红一抹。
杯深不觉琉璃滑，
贪看六幺花十八。
明朝车马各西东，
惆怅画桥风与月。
----------------------------number 2651----------------------------
再至染阴（黄鹂留鸣桑葚美）
宋朝
欧阳修
【再至染阴】
黄鹂留鸣桑葚美，
紫樱桃熟麦风凉。
朱轮昔愧无遗爱，
白首重来似故乡。
----------------------------number 2652----------------------------
点绛唇（醉漾轻舟）
宋朝
秦观
【点绛唇】
醉漾轻舟，信流引到花深处。
尘缘相误，无计花间住。
烟水茫茫，千里斜阳暮。
山无数，乱红如雨，不记来时路。
----------------------------number 2653----------------------------
调笑令（肠断）
宋朝
秦观
【调笑令】
肠断，
绣帘卷。
妾愿身为梁上燕，
朝朝暮暮长相见。
莫遣恩迁情变，
红绡粉泪知何限。
万古空传遗愿。
----------------------------number 2654----------------------------
调笑令（春梦，神仙洞）
宋朝
秦观
【调笑令】
春梦，神仙洞。
冉冉拂墙花影动。
西厢待月知谁共？
更觉玉人情重。
红娘深夜行云送，
困亸钗横金凤。
----------------------------number 2655----------------------------
调笑令（恋恋）
宋朝
秦观
【调笑令】
恋恋，
楼中燕。
燕子楼空春色晚，
将军一去音容远。
空锁楼中深怨，
春风重到人不见。
十二阑干倚遍。
----------------------------number 2656----------------------------
调笑令（柳岸）
宋朝
秦观
【调笑令】
柳岸，
水清浅。
笑折荷花呼女伴，
盈盈日照新妆面。
水调空传幽怨，
扁舟日暮笑声远。
对此令人肠断。
----------------------------number 2657----------------------------
调笑令（辇路）
宋朝
秦观
【调笑令】
辇路，
江枫古。
楼上吹箫人在否？
菱花半璧香尘污。
往日繁华何处，
旧欢新爱谁是主。
啼笑两难分付。
----------------------------number 2658----------------------------
调笑令（心素）
宋朝
秦观
【调笑令】
心素，
与谁语。
始信别离情最苦，
兰舟欲解春江暮。
精爽随君归去，
异时携手重来处。
梦觉春风庭户。
----------------------------number 2659----------------------------
蝶恋花（晓日窥轩双燕语）
宋朝
秦观
【蝶恋花】
晓日窥轩双燕语，
似与佳人。
共惜春将暮，
屈指艳阳都几许，
可无时霎闲风雨。
流水落花无问处，
只有飞云。
冉冉来还去，
持酒劝云云且住，
凭君碍断春归路。
----------------------------number 2660----------------------------
风流子（东风吹碧草）
宋朝
秦观
【风流子】
东风吹碧草。年华换、行客老沧州。
见梅吐旧英，柳摇新绿，恼人春色。
还上枝头，寸心乱、北随云黯黯。
东逐水悠悠。
斜日半山，暝烟两岸。
数声横笛，一叶扁舟。
　　
青门同携手。
前欢记、浑似梦里扬州。
谁念断肠南陌，回首西楼。
算天长地久，有时有尽，
奈何绵绵，此恨难休。
拟待倩人说与，生怕人愁。
----------------------------number 2661----------------------------
好事近（春路雨添花）
宋朝
秦观
【好事近】
梦中作
春路雨添花，
花动一山春色。
行到小溪深处，
有黄鹂千百。
飞云当面舞龙蛇，
夭矫转空碧。
醉卧古藤阴下，
了不知南北。
----------------------------number 2662----------------------------
河传（恨眉醉眼）
宋朝
秦观
【河传】
恨眉醉眼，
甚轻轻觑者，
神魂迷乱。
常记那回，
小曲阑干西畔，
鬓云松、罗袜剗。
丁香笑吐娇无限。
语软声低，
道我何曾惯。
云雨未谐，
早被东风吹散。
闷损人、天不管。
----------------------------number 2663----------------------------
画堂春（东风吹柳日初长）
宋朝
秦观
【画堂春】
东风吹柳日初长，
雨余芳草斜阳。
杏花零落燕泥香，
睡损红妆。
宝篆烟销龙凤，
画屏云锁潇湘。
夜寒微透薄罗裳，
无限思量。
----------------------------number 2664----------------------------
画堂春（落红铺径水平池）
宋朝
秦观
【画堂春】
落红铺径水平池，
弄晴小雨霏霏。
杏园憔悴杜鹃啼，
无奈春归。
柳外画楼独上，
凭栏手撚花枝。
放花无语对斜晖，
此恨谁知。
----------------------------number 2665----------------------------
浣溪沙（锦帐重重卷暮霞）
宋朝
秦观
【浣溪沙】
锦帐重重卷暮霞，
屏风曲曲斗红牙，
恨人何事苦离家。
枕上梦魂飞不去，
觉来红日又西斜，
满庭芳草衬残花。
----------------------------number 2666----------------------------
浣溪沙（漠漠轻寒上小楼）
宋朝
秦观
【浣溪沙】
漠漠轻寒上小楼，
晓阴无赖似穷秋。
淡烟流水画屏幽。
自在飞花轻似梦，
无边丝雨细如愁。
宝帘闲挂小银钩。
----------------------------number 2667----------------------------
减字木兰花（天涯旧恨）
宋朝
秦观
【减字木兰花】
天涯旧恨，
独自凄凉人不问。
欲见回肠，
断尽金炉小篆香。
黛蛾长敛，
任是春风吹不展。
困倚危楼，
过尽飞鸿字字愁。
----------------------------number 2668----------------------------
江城子（西城杨柳弄春柔）
宋朝
秦观
【江城子】
西城杨柳弄春柔，
动离忧，泪难收。
犹记多情曾为系归舟。
碧野朱桥当日事，
人不见，水空流。
韶华不为少年留。
恨悠悠，几时休？
飞絮落花时候一登楼。
便做春江都是泪，
流不尽，许多愁。
----------------------------number 2669----------------------------
临江仙（千里潇湘挼蓝浦）
宋朝
秦观
【临江仙】
千里潇湘挼蓝浦，
兰桡昔日曾经。
月高风定露华清。
微波澄不动，
冷浸一天星。
独倚危樯情悄悄，
遥闻妃瑟泠泠。
新声含尽古今情。
曲终人不见，
江上数峰青。
----------------------------number 2670----------------------------
满庭芳（碧水惊秋）
宋朝
秦观
【满庭芳】
碧水惊秋，
黄云凝暮，
败叶零乱空阶。
洞房人静，
斜月照徘徊。
又是重阳近也，
几处处、砧杵声催。
西窗下，风摇翠竹，
疑是故人来。
伤怀！增怅望，
新欢易失，
往事难猜。
问篱边黄菊，
知为谁开？
谩道愁须殢酒，
酒未醒、愁已先回。
凭栏久，金波渐转，
白露点苍苔。
----------------------------number 2671----------------------------
满庭芳（红蓼花繁）
宋朝
秦观
【满庭芳】
红蓼花繁，
黄芦叶乱，
夜深玉露初零。
霁天空阔，
云淡楚江清。
独棹孤逢小艇，
悠悠过、烟渚沙汀。
金钩细，丝纶慢卷，
牵动一潭星。
时时、横短笛，
清风皓月，
相与忘形。
任人笑生涯，
泛梗飘萍。
饮罢不妨醉卧，
尘劳事、有耳谁听？
江风静，日高未起，
枕上酒微醒。
----------------------------number 2672----------------------------
满庭芳（山抹微云）
宋朝
秦观
【满庭芳】
山抹微云，
天连衰草，
画角声断谯门。
暂停征棹，
聊共引离尊。
多少蓬莱旧事，
空回首，
烟霭纷纷。
斜阳外，
寒鸦万点，
流水绕孤村。
销魂，当此际，
香囊暗解，
罗带轻分。
谩赢得青楼，
薄倖名存。
此去何时见也，
襟袖上，
空惹啼痕。
伤情处，
高城望断，
灯火已黄昏。
----------------------------number 2673----------------------------
满庭芳（晓色云开）
宋朝
秦观
【满庭芳】
晓色云开，
春随人意，
骤雨才过还晴。
古台芳榭，
飞燕蹴红英。
舞困榆钱自落，
秋千外、绿水桥平。
东风里，朱门映柳，
低按小秦筝。
多情，行乐处，
珠钿翠盖，
玉辔红缨。
渐酒空金榼，
花困蓬瀛。
豆蔻梢头旧恨，
十年梦、屈指堪惊。
凭阑久，疏烟淡日，
寂寞下芜城。
----------------------------number 2674----------------------------
木兰花（秋容老尽芙蓉院）
宋朝
秦观
【木兰花】
秋容老尽芙蓉院，
草上霜花匀似翦。
西楼促坐酒杯深，
风压绣帘香不卷。
玉纤慵整银筝雁，
红袖时笼金鸭暖。
岁华一任委西风，
独有春红留醉脸。
----------------------------number 2675----------------------------
木兰花慢（过秦淮旷望）
宋朝
秦观
【木兰花慢】
过秦淮旷望，
迥潇洒、绝纤尘，
爱清景风蛩。
吟鞭醉帽，时度疏林，
秋来政情味淡。
更一重烟水一重云，
千古行人旧恨，
尽应分付今人。
渔村。望断衡门。
芦荻浦、雁先闻。
对触目凄凉，
红凋岸蓼，翠减汀萍，
凭高正千嶂黯。
便无情到此也销魂。
江月知人念远，
上楼来照黄昏。
----------------------------number 2676----------------------------
南歌子（霭霭凝春态）
宋朝
秦观
【南歌子】
霭霭凝春态，溶溶媚晓光。
何期容易下巫阳。
祗恐使君前世、是襄王。
暂为清歌驻，还因暮雨忙。
瞥然归去断人肠。
空使兰台公子、赋高唐。
----------------------------number 2677----------------------------
南歌子（香墨弯弯画）
宋朝
秦观
【南歌子】
香墨弯弯画，
燕脂淡淡匀。
揉蓝衫子杏黄裙，
独倚玉阑无语点檀唇。
人去空流水，
花飞半掩门。
乱山何处觅行云？
又是一钩新月照黄昏。
----------------------------number 2678----------------------------
南歌子（玉漏迢迢尽）
宋朝
秦观
【南歌子】
玉漏迢迢尽，
银潢淡淡横。
梦回宿酒未全醒，
已被邻鸡催起怕天明。
臂上妆犹在，
襟间泪尚盈。
水边灯火渐人行，
天外一钩残月带三星。
----------------------------number 2679----------------------------
南乡子（妙手写徽真）
宋朝
秦观
【南乡子】
妙手写徽真，
水翦双眸点绛唇。
疑是昔年窥宋玉，
东邻，只露墙头一半身。
往事已酸辛，
谁记当年翠黛颦？
尽道有些堪恨处，
无情，任是无情也动人！
----------------------------number 2680----------------------------
菩萨蛮（虫声泣露惊秋枕）
宋朝
秦观
【菩萨蛮】
虫声泣露惊秋枕，
罗帏泪湿鸳鸯锦。
独卧玉肌凉，
残更与恨长。
阴风翻翠幔，
雨涩灯花暗。
毕竟不成眠，
鸦啼金井寒。
----------------------------number 2681----------------------------
千秋岁（水边沙外）
宋朝
秦观
【千秋岁】
水边沙外，
城郭春寒退。
花影乱，莺声碎。
飘零疏酒盏，
离别宽衣带。
人不见，
碧云暮合空相对。
忆昔西池会，
鵷鹭同飞盖。
携手处，今谁在？
日边清梦断，
镜里朱颜改。
春去也，
飞红万点愁如海。
----------------------------number 2682----------------------------
秋日（霜落邗沟积水清）
宋朝
秦观
【秋日】
霜落邗沟积水清，
寒星无数傍船明。
菰蒲深处疑无地，
忽有人家笑语声。
----------------------------number 2683----------------------------
鹊桥仙（纤云弄巧）
宋朝
秦观
【鹊桥仙】
纤云弄巧，飞星传恨，
银汉迢迢暗渡。
金风玉露一相逢，
便胜却、人间无数。
柔情似水，佳期如梦，
忍顾鹊桥归路。
两情若是久长时，
又岂在、朝朝暮暮。
----------------------------number 2684----------------------------
如梦令（池上春归何处）
宋朝
秦观
【如梦令】
池上春归何处，
满目落花飞絮。
孤馆悄无人，
梦断月堤归路。
无绪、无绪，
帘外五更风雨。
----------------------------number 2685----------------------------
如梦令（楼外残阳红满）
宋朝
秦观
【如梦令】
楼外残阳红满，
春入柳条将半。
桃李不禁风，
回首落英无限。
肠断、肠断，
人共楚天俱远。
----------------------------number 2686----------------------------
如梦令（门外绿荫千顷）
宋朝
秦观
【如梦令】
门外绿荫千顷，
两两黄鹂相应。
睡起不胜情，
行到碧梧金井。
人静，人静，
风弄一枝花影。
----------------------------number 2687----------------------------
如梦令（遥夜沉沉如水）
宋朝
秦观
【如梦令】
遥夜沉沉如水，
风紧驿亭深闭。
梦破鼠窥灯，
霜送晓寒侵被。
无寐，无寐，
门外马嘶人起。
----------------------------number 2688----------------------------
阮郎归（宫腰袅袅翠鬟松）
宋朝
秦观
【阮郎归】
宫腰袅袅翠鬟松，
夜堂深处逢。
无端银烛殒秋风，
灵犀得暗通。
身有限，恨无穷，
星河沈晓空。
陇头流水各西东，
佳期如梦中。
----------------------------number 2689----------------------------
阮郎归（褪花新绿渐团枝）
宋朝
秦观
【阮郎归】
褪花新绿渐团枝，
扑人风絮飞。
秋千未拆水平堤，
落红成地衣。
　　
游蝶困，乳莺啼，
怨春春怎知。
日长早被酒禁持，
那堪更别离。
----------------------------number 2690----------------------------
阮郎归（湘天风雨破寒初）
宋朝
秦观
【阮郎归】
湘天风雨破寒初，
深沉庭院虚。
丽谯吹罢小单于，
迢迢清夜徂。
乡梦断，旅魂孤。
峥嵘岁又除。
衡阳犹有雁传书，
郴阳和雁无。
----------------------------number 2691----------------------------
阮郎归（潇湘门外水平铺）
宋朝
秦观
【阮郎归】
潇湘门外水平铺，
月寒征棹孤。
红妆饮罢少踟蹰，
有人偷向隅。
挥玉箸，洒真珠，
梨花春雨余。
人人尽道断肠初，
那堪肠已无。
----------------------------number 2692----------------------------
水龙吟（小楼连苑横空）
宋朝
秦观
【水龙吟】
小楼连苑横空，
下窥绣毂雕鞍骤。
朱帘半卷，
单衣初试，
清明时候，
破暖轻风，
弄晴微雨，
欲无还有。
卖花声过尽，
斜阳院落；
红成阵，飞鸳甃。
玉珮丁东别后。
怅佳期、
参差难又。
名韁利锁，
天还知道，
和天也瘦。
花下重门，
柳边深巷，
不堪回首。
念多情、
但有当时皓月，
向人依旧。
----------------------------number 2693----------------------------
泗州东城晚望（渺渺孤城白水环）
宋朝
秦观
【泗州东城晚望】
渺渺孤城白水环，
轴舻人语夕霏间。
林梢一抹青如画，
应是淮流转处山。
----------------------------number 2694----------------------------
踏莎行（雾失楼台）
宋朝
秦观
【踏莎行】
雾失楼台，月迷津渡，
桃源望断无寻处。
可堪孤馆闭春寒，
杜鹃声里斜阳暮。
驿寄梅花，鱼传尺素，
砌成此恨无重数。
郴江幸自绕郴山，
为谁流下潇湘去？
----------------------------number 2695----------------------------
桃源忆故人（玉楼深锁薄情种）
宋朝
秦观
【桃源忆故人】
玉楼深锁薄情种，
清夜悠悠谁共？
羞见枕衾鸳凤，
闷则和衣拥。
无端画角严城动，
惊破一番新梦。
窗外月华霜重，
听彻梅花弄。
----------------------------number 2696----------------------------
望海潮（梅英疏淡）
宋朝
秦观
【望海潮】
洛阳怀古
梅英疏淡，
冰凘溶泄，
东风暗换年华。
金谷俊游，
铜驼巷陌，
新晴细履平沙。
长记误随车。
正絮翻蝶舞，
芳思交加。
柳下桃蹊，
乱分春色到人家。
西园夜饮鸣笳。
有华灯碍月，
飞盖妨花。
兰苑未空，
行人渐老，
重来是事堪嗟！
烟暝酒旗斜。
但倚楼极目，
时见栖鸦。
无奈归心，
暗随流水到天涯。
----------------------------number 2697----------------------------
望海潮（秦峰苍翠）
宋朝
秦观
【望海潮】
秦峰苍翠，耶溪潇洒，千岩万壑争流。
鸳瓦雉城，谯门画戟，蓬莱燕阁三休。
天际识归舟，泛五湖烟月，西子同游。
茂草台荒，苎萝村冷起闲愁。
何人览古凝眸。怅朱颜易失，翠被难留。
梅市旧书，兰亭古墨，依稀风韵生秋。
狂客鉴湖头，有百年台沼，终日夷犹。
最好金龟换酒，相与醉沧州。
----------------------------number 2698----------------------------
望海潮（星分斗牛）
宋朝
秦观
【望海潮】
星分斗牛，疆连淮海，扬州万井提封。
花发路香，莺啼人起，珠帘十里东风。
豪俊气如虹，曳照春金紫，飞盖相从。
巷入垂杨，画桥南北翠烟中。
追思故国繁雄。有迷楼挂斗，月观横空。
纹锦制帆，明珠溅雨，宁论爵马鱼龙。
往事逐孤鸿，但乱云流水，萦带离宫。
最好挥毫万字，一饮拚千钟。
----------------------------number 2699----------------------------
行香子（树绕村庄）
宋朝
秦观
【行香子】
树绕村庄，水满陂塘。
倚东风、豪兴徜徉。
小园几许，收尽春光。
有桃花红，李花白，菜花黄。
远远围墙，隐隐茅堂。
飏青旗、流水桥旁。
偶然乘兴，步过东冈。
正莺儿啼，燕儿舞，蝶儿忙。
----------------------------number 2700----------------------------
一丛花（年时今夜见师师）
宋朝
秦观
【一丛花】
年时今夜见师师，双颊酒红滋。
疏帘半卷微灯外，露华上、烟袅凉飔。
簪髻乱抛，偎人不起，弹泪唱新词。
佳期。谁料久参差。愁绪暗萦丝。
想应妙舞清歌罢，又还对、秋色嗟咨。
惟有画楼，当时明月，两处照相思。
----------------------------number 2701----------------------------
虞美人（碧桃天上栽和露）
宋朝
秦观
【虞美人】
碧桃天上栽和露，
不是凡花数。
乱山深处水萦迴，
可惜一枝如画为谁开？
轻寒细雨情何限，
不道春难管。
为君沉醉又何妨，
只怕酒醒时候断人肠。
----------------------------number 2702----------------------------
金明池（天阔云高）
宋朝
僧仲殊
【金明池】
天阔云高，溪横水远，晚日寒生轻晕。
闲阶静，杨花渐少；朱门掩，莺声犹嫩。
悔匆匆过却清明，旋占的，已成幽恨。
却几日阴沉，连宵慵困，起来韶华都尽。
愁入双眉闲斗损，乍品得情怀，看承全近。
深深态，无非自许；厌厌意，终羞人问。
争知道梦里蓬莱，待忘了馀香，时传音信。
纵留得莺花，东风不住，也则眼前愁闷。
----------------------------number 2703----------------------------
南柯子（十里青山远）
宋朝
僧仲殊
【南柯子】
忆旧
十里青山远，湖平路带沙。
数声啼鸟怨年华。
又是凄凉时候在天涯。
白露收残月，清风散晓霞。
绿杨堤畔问荷花。
记得年时沽酒那人家。
----------------------------number 2704----------------------------
阮郎归（渔舟容易入春山）
宋朝
司马光
【阮郎归】
渔舟容易入春山，
仙家日月闲。
绮窗纱幌映朱颜，
相逢醉梦间。
松露冷，海霜殷。
匆匆整棹还。
落花寂寂水潺潺，
重寻此路难。
----------------------------number 2705----------------------------
西江月（宝髻松松挽就）
宋朝
司马光
【西江月】
宝髻松松挽就，铅华淡淡妆成。
青烟翠雾罩轻盈。飞絮游丝无定。
相见争如不见，有情何似无情。
笙歌散后酒初醒。深院月斜人静。
----------------------------number 2706----------------------------
蝶恋花（绣幕茫茫罗帐卷）
宋朝
宋祁
【蝶恋花】
绣幕茫茫罗帐卷。
春睡腾腾，
困入娇波慢。
隐隐枕痕留玉脸，
腻云斜溜钗头燕。
远梦无端欢又散。
泪落胭脂，
界破蜂皇浅。
整了翠鬟匀了面，
芳心一寸情何限。
----------------------------number 2707----------------------------
锦缠道（燕子呢喃）
宋朝
宋祁
【锦缠道】
燕子呢喃，
景色乍长春昼。
睹园林、万花如绣。
海棠经雨胭指透。
柳展宫眉，
翠拂行人首。
向郊原踏青，
恣歌携手。
醉醺醺、尚寻芳酒。
问牧童、遥指孤村道：
「杏花深处，
那里人家有。」
----------------------------number 2708----------------------------
落花（坠素翻红各自伤）
宋朝
宋祁
【落花】
坠素翻红各自伤，青楼烟雨忍相忘。
将飞更作回风舞，已落犹成半面妆。
沧海客归珠有泪，章台人去骨遗香。
可能无意传双蝶，尽付芳心与蜜房。
----------------------------number 2709----------------------------
木兰花（东城渐觉风光好）
宋朝
宋祁
【木兰花】
东城渐觉风光好，
縠皱波纹迎客棹。
绿杨烟外晓寒轻，
红杏枝头春意闹。
浮生长恨欢娱少，
肯爱千金轻一笑。
为君持酒劝斜阳，
且向花间留晚照。
----------------------------number 2710----------------------------
淮中晚泊犊头（春阴垂野草青青）
宋朝
苏舜钦
【淮中晚泊犊头】
春阴垂野草青青，
时有幽花一树明。
晚泊孤舟古祠下，
满川风雨看潮生。
----------------------------number 2711----------------------------
减字木兰花（画桥流水）
宋朝
王安国
【减字木兰花】
画桥流水，
雨湿落红飞不起。
月破黄昏，
帘里余香马上闻。
徘徊不语，
今夜梦魂何处去。
不似垂杨，
犹解飞花入洞房。
----------------------------number 2712----------------------------
清平乐（留春不住）
宋朝
王安国
【清平乐】
春晚
留春不住，
费尽莺儿语。
满地残红宫锦污，
昨夜南园风雨。
小怜初上琵琶，
晓来思绕天涯。
不肯画堂朱户，
春风自在杨花。
----------------------------number 2713----------------------------
点绛唇（岘首亭空）
宋朝
王安中
【点绛唇】
岘首亭空，
劝君休堕羊碑泪。
宦游如寄，
且伴山翁醉。
说与鲛人，
莫解江皋珮。
将归思，
晕红萦翠，
细织回文字。
----------------------------number 2714----------------------------
卜算子（烟雨幂横塘）
宋朝
谢逸
【卜算子】
烟雨幂横塘，
绀色涵清浅。
谁把并州快剪刀，
剪取吴江半。
隐几岸乌巾，
细葛含风软。
不见柴桑避俗翁，
心共孤云远。
----------------------------number 2715----------------------------
蝶恋花（新试纱衣）
宋朝
谢逸
【蝶恋花】
新试纱衣，
拂袖东风软。
红日三竿帘幕卷，
画楼影里双飞燕。
拢鬓步摇青玉碾。
缺样花枝，
叶叶蜂儿颤。
独倚阑干凝望远，
一川烟草平如剪。
----------------------------number 2716----------------------------
江神子（杏花村馆酒旗风）
宋朝
谢逸
【江神子】
杏花村馆酒旗风。
水溶溶，飏残红。
野渡舟横，
杨柳绿阴浓。
望断江南山色远，
人不见，草连空。
夕阳楼外晚烟笼。
粉香融，淡眉峰。
记得年时，
相见画屏中。
只有关山今夜月，
千里外，素光同。
----------------------------number 2717----------------------------
菩萨蛮（暄风迟日春光闹）
宋朝
谢逸
【菩萨蛮】
暄风迟日春光闹，
葡萄水绿摇轻棹。
两岸草烟低，
青山啼子规。
归来愁未寝，
黛浅眉痕沁。
花影转廊腰，
红添酒面潮。
此为春闺怨词。
----------------------------number 2718----------------------------
千秋岁（楝花飘砌）
宋朝
谢逸
【千秋岁】
楝花飘砌。蔌蔌清香细。
梅雨过，萍风起。
情随湘水远，梦绕吴峰翠。
琴书倦，鹧鸪唤起南窗睡。
密意无人寄。幽恨凭谁洗？
修竹畔，疏帘里。
歌余尘拂扇，舞罢风掀袂。
人散后，一钩淡月天如水。
----------------------------number 2719----------------------------
卜算子（天生百种愁）
宋朝
徐俯
【卜算子】
天生百种愁，
挂在斜阳树。
绿叶阴阴自得春，
草满莺啼处。
不见凌波步，
空忆如簧语。
柳外重重叠叠山，
遮不断、愁来路。
----------------------------number 2720----------------------------
采桑子（春风不负年年信）
宋朝
晏几道
【采桑子】
春风不负年年信，
长趁花期。
小锦堂西，
红杏初开第一枝。
碧箫度曲留人醉，
昨夜归迟。
短恨凭谁，
莺语殷勤月落时。
----------------------------number 2721----------------------------
山坡羊过青哥儿（山如佛髻）
元朝
曾瑞
【中吕
山坡羊过青哥儿】
过分水关
山如佛髻，人登鳌背。
穿云石磴盘松桧。
一关围，万山齐。
龙蟠虎踞东南地，头两分银汉水。
高，天外倚。低，云涧底。
行人驱驰不易，更那堪暮秋天气。
拂面西风透客衣。
山雨霏微，草虫啾唧。
身上淋漓，脚底沾泥。
痛恨杀伤情鹧鸪啼：「行不得！」
----------------------------number 2722----------------------------
四块玉（孤雁悲）
元朝
曾瑞
【南吕
四块玉】
闺情
孤雁悲，寒蛩泣。
恰待团圆梦惊回，
凄凉物感愁心碎。
翠黛颦，珠泪滴，衫袖湿。
----------------------------number 2723----------------------------
醉太平（相邀士夫）
元朝
曾瑞
【正宫
醉太平】
相邀士夫，笑引奚奴，
涌金门外过西湖。
写新诗吊古。
苏堤堤上寻芳树，
断桥桥畔沽醽醁，
孤山山下醉林逋。
洒梨花暮雨。
----------------------------number 2724----------------------------
安贫
手风慵展八行书
唐朝
韩偓
【安贫】
手风慵展八行书，眼暗休寻九局图。
窗里日光飞野马，案头筠管长蒲卢。
谋身拙为安蛇足，报国危曾捋虎须。
举世可能无默识，未知谁拟试齐竽？
----------------------------number 2725----------------------------
春尽
惜春连日醉昏昏
唐朝
韩偓
【春尽】
惜春连日醉昏昏，醒后衣裳见酒痕。
细水浮花归别涧，断云含雨入孤村。
人闲易有芳时恨，地迥难招自古魂。
惭愧流莺相厚意，清晨犹为到西园。
----------------------------number 2726----------------------------
故都
故都遥想草萋萋
唐朝
韩偓
【故都】
故都遥想草萋萋，上帝深疑亦自迷。
塞雁已侵池籞宿，宫鸦犹恋女墙啼。
天涯烈士空垂涕，地下强魂必噬脐。
掩鼻计成终不觉，冯驩无路学鸣鸡。
----------------------------number 2727----------------------------
寒食夜（恻恻轻寒翦翦风）
唐朝
韩偓
【寒食夜】
恻恻轻寒翦翦风，
杏花飘雪小桃红。
夜深斜搭秋千索，
楼阁朦胧细雨中。
----------------------------number 2728----------------------------
深院
鹅儿唼喋栀黄嘴
唐朝
韩偓
【深院】
鹅儿唼喋栀黄嘴，
凤子轻盈腻粉腰。
深院下帘人昼寝，
红蔷薇架碧芭蕉。
----------------------------number 2729----------------------------
惜花
皱白离情高处切
唐朝
韩偓
【惜花】
皱白离情高处切，腻红愁态静中深。
眼随片片沿流去，恨满枝枝被雨淋。
总得苔遮犹慰意，若教泥污更伤心。
临轩一盏悲春酒，明日池塘是绿阴。
----------------------------number 2730----------------------------
效崔国辅体四首
淡月照中庭
唐朝
韩偓
【效崔国辅体四首】
淡月照中庭，海棠花自落。
独立俯闲阶，风动秋千索。
酒力滋睡眸，卤莽闻街鼓。
欲明天更寒，东风打窗雨。
雨后碧苔院，霜来红叶楼。
闲阶上斜日，鹦鹉伴人愁。
罗幕生春寒，绣窗愁未眠。
南湖一夜雨，应湿采莲船。
----------------------------number 2731----------------------------
已凉（碧阑干外绣帘垂）
唐朝
韩偓
【已凉】
碧阑干外绣帘垂，
猩色屏风画折枝。
八尺龙须方锦褥，
已凉天气未寒时。
----------------------------number 2732----------------------------
自沙县抵龙溪县
水自潺湲日自斜
唐朝
韩偓
【自沙县抵龙溪县，值泉州军过后，村落皆空，因有一绝
】
水自潺湲日自斜，
尽无鸡犬有鸣鸦。
千村万落如寒食，
不见人烟空见花。
----------------------------number 2733----------------------------
薄命女（天欲晓）
唐朝
和凝
【薄命女】
天欲晓，
宫漏穿花声缭绕。
窗里星光少，
冷霞寒侵帐额，
残月光沉树杪。
梦断锦帏空悄悄，
强起愁眉小。
----------------------------number 2734----------------------------
采莲子（船动湖光滟滟秋）
唐朝
皇甫松
【采莲子】
船动湖光滟滟秋（举棹），
贪看年少信船流（年少）。
无端隔水抛莲子（举棹），
遥被人知半日羞（年少）。
----------------------------number 2735----------------------------
放鱼
早觅为龙去
唐朝
李群玉
【放鱼】
早觅为龙去，江湖莫漫游。
须知香饵下，触口是铦钩！
----------------------------number 2736----------------------------
登山（终日昏昏醉梦间）
唐朝
李涉
【登山】
终日昏昏醉梦间，
忽闻春尽强登山。
因过竹院逢僧话，
又得浮生半日闲。
----------------------------number 2737----------------------------
经炀帝行宫
此地曾经翠辇过
唐朝
刘沧
【经炀帝行宫】
此地曾经翠辇过，浮云流水竟如何？
香销南国美人尽，怨入东风芳草多。
残柳宫前空露叶，夕阳川上浩烟波。
行人遥起广陵思，古渡月明闻棹歌。
----------------------------number 2738----------------------------
采桑子（蝤蛴领上诃梨子）
唐朝
和凝
【采桑子】
蝤蛴领上诃梨子，
绣带双垂。
椒户闲时，
竞学樗蒲赌荔枝。
丛头鞋子红编细，
裙□金丝。
无事□眉，
春思翻教阿母疑。
----------------------------number 2739----------------------------
春光好（频叶软）
唐朝
和凝
【春光好】
频叶软，杏花明，画船轻。
双浴鸳鸯出绿汀，棹歌声。
春水无风无浪，春天半雨半晴。
红粉相随南浦晚，几含情。
----------------------------number 2740----------------------------
春光好（纱窗暖）
唐朝
和凝
【春光好】
纱窗暖，画屏闲，□云□。
睡起四肢无力，半春间。
玉指剪裁罗胜，金盘点缀酥山，
窥宋深心无限事，小眉弯。
----------------------------number 2741----------------------------
河满子（写得鱼笺无限）
唐朝
和凝
【河满子】
写得鱼笺无限，
其如花锁春晖。
目断巫山云雨，
空教残梦依依。
却爱熏香小鸭，
羡他长在屏帏。
----------------------------number 2742----------------------------
河满子（正是破瓜年几）
唐朝
和凝
【河满子】
正是破瓜年几，
含情惯得人饶。
桃李精神鹦鹉舌，
可堪虚度良宵。
却爱蓝罗裙子，
羡他长束纤腰。
----------------------------number 2743----------------------------
江城子（初夜含娇入洞房）
唐朝
和凝
【江城子】
初夜含娇入洞房，
理残妆，柳眉长。
翡翠屏中，
亲□玉炉香。
整顿金钿呼小玉，
排红烛，待潘郎。
----------------------------number 2744----------------------------
江城子（斗转星移玉漏频）
唐朝
和凝
【江城子】
斗转星移玉漏频，
已三更，对栖莺。
历历花间，
似有马蹄声。
含笑整衣开绣户，
斜敛手，下阶迎。
----------------------------number 2745----------------------------
江城子（迎得郎来入绣闱）
唐朝
和凝
【江城子】
迎得郎来入绣闱，
语相思，连理枝。
鬓乱钗垂，
梳堕印山眉。
娅姹含情娇不语，
纤玉手，抚郎衣。
----------------------------number 2746----------------------------
采莲子（菡萏香连十顷陂）
唐朝
皇甫松
【采莲子】
菡萏香连十顷陂（举棹），
小姑贪戏采莲迟（年少）。
晚来弄水船头湿（举棹），
更脱红裙裹鸭儿（年少）。
----------------------------number 2747----------------------------
浪淘沙（蛮歌豆蔻北人愁）
唐朝
皇甫松
【浪淘沙】
蛮歌豆蔻北人愁，
浦雨杉风野艇秋。
浪起□□眠不得，
寒沙细细入江流。
----------------------------number 2748----------------------------
浪淘沙（滩头细草接疏林）
唐朝
皇甫松
【浪淘沙】
滩头细草接疏林，
浪恶罾舡半欲沉。
宿鹭眠鸥飞旧浦，
去年沙觜是江心。
----------------------------number 2749----------------------------
梦江南（兰烬落）
唐朝
皇甫松
【梦江南】
兰烬落，屏上暗红蕉。
闲梦江南梅熟日，
夜船吹笛雨潇潇。
人语驿边桥。
----------------------------number 2750----------------------------
梦江南（楼上寝）
唐朝
皇甫松
【梦江南】
楼上寝，残月下帘旌。
梦见秣陵惆怅事，
桃花柳絮满江城。
双髻坐吹笙。
----------------------------number 2751----------------------------
抛球乐（红拨一声飘）
唐朝
皇甫松
【抛球乐】
红拨一声飘，轻裘坠越绡，
坠越绡。
带翻金孔雀，香满绣蜂腰。
少少抛分数，花枝下索饶。
----------------------------number 2752----------------------------
抛球乐（金蹙花毽小）
唐朝
皇甫松
【抛球乐】
金蹙花毽小，真珠绣带垂，
绣带垂。
几回冲凤蜡，千度入香怀。
上客终须醉，觥盂且乱排。
----------------------------number 2753----------------------------
天仙子（睛野鹭鸶飞一只）
唐朝
皇甫松
【天仙子】
睛野鹭鸶飞一只，
水茳花发秋江碧。
刘郎此日别天仙，
登绮席，泪珠滴。
十二晚峰高历历。
----------------------------number 2754----------------------------
天仙子（踯躅花开红照水）
唐朝
皇甫松
【天仙子】
踯躅花开红照水，
鹧鸪飞绕青山觜。
行人经岁始归来，
千万里，错相倚。
懊恼天仙应有以。
----------------------------number 2755----------------------------
黄陵庙（黄陵庙前莎草春）
唐朝
李群玉
【黄陵庙】
黄陵庙前莎草春，
黄陵女儿蒨裙新。
轻舟短櫂唱歌去，
水远山长愁杀人。
----------------------------number 2756----------------------------
井栏砂宿遇夜客（暮雨潇潇江上村）
唐朝
李涉
【井栏砂宿遇夜客】
暮雨潇潇江上村，
绿林豪客夜知闻。
他时不用逃姓名，
世上如今半是君。
----------------------------number 2757----------------------------
润州听暮角（江城吹角水茫茫）
唐朝
李涉
【润州听暮角】
江城吹角水茫茫，
曲引边声怨思长。
惊起暮天沙上雁，
海门斜去两三行。
----------------------------number 2758----------------------------
再宿武关（远别秦城万里游）
唐朝
李涉
【再宿武关】
远别秦城万里游，
乱山高下出商州。
关门不锁寒溪水，
一夜潺湲送客愁。
----------------------------number 2759----------------------------
送崔九（归山深浅去）
唐朝
裴迪
【送崔九】
归山深浅去，须尽丘壑美。
莫学武陵人，暂游桃源里。
----------------------------number 2760----------------------------
渡江汉（岭外音书绝）
唐朝
宋之问
【渡江汉】
岭外音书绝，
经冬复历春。
近乡情更怯，
不敢问来人。
----------------------------number 2761----------------------------
金陵怀古
辇路江枫暗
唐朝
司空曙
【金陵怀古】
辇路江枫暗，宫庭野草春。
伤心庾开府，老作北朝臣。
----------------------------number 2762----------------------------
喜外弟卢纶见宿（静夜四无邻）
唐朝
司空曙
静夜四无邻，荒居旧业贫。
雨中黄叶树，灯下白头人。
以我独沉久，愧君相见频。
平生自有分，况是霍家亲。
----------------------------number 2763----------------------------
峡口送友（峡口花飞欲尽春）
唐朝
司空曙
【峡口送友】
峡口花飞欲尽春，
天涯去住泪沾巾。
来时万里同为客，
今日翻成送故人。
----------------------------number 2764----------------------------
云阳馆与韩绅宿别（故人江海别）
唐朝
司空曙
故人江海别，几度隔山川。
乍见翻疑梦，相悲各问年。
孤灯寒照雨，深竹暗浮烟。
更有明朝恨，离杯惜共传。
----------------------------number 2765----------------------------
贼平后送人北归（世乱同南去）
唐朝
司空曙
【贼平后送人北归】
世乱同南去，时清独北还。
他乡生白发，旧国见青山。
晓月过残垒，繁星宿故关。
寒禽与衰草，处处伴愁颜。
----------------------------number 2766----------------------------
奉和晦日幸昆明池应制（春豫灵池会）
唐朝
宋之问
【奉和晦日幸昆明池应制】
春豫灵池会，沧波帐殿开。
舟凌石鲸度，槎拂斗牛回。
节晦蓂全落，春迟柳暗催。
象溟看浴景，烧劫辩沉灰。
镐饮周文乐，汾歌汉武才。
不悉明月尽，自有夜珠来。
----------------------------number 2767----------------------------
灵隐寺（鹫岭郁岧峣）
唐朝
宋之问
【灵隐寺】
鹫岭郁岧峣，龙宫锁寂廖。
楼观沧海日，门对浙江潮。
桂子月中落，天香云外飘。
扪萝登塔远，刳木取泉遥。
霜薄花更发，冰轻叶未凋。
夙龄尚遐异，搜对涤烦嚣。
待入天台路，看余度石桥。
----------------------------number 2768----------------------------
送别杜审言（卧病人事绝）
唐朝
宋之问
【送别杜审言】
卧病人事绝，嗟君万里行。
河桥不相送，江树远含情。
别路追孙楚，维舟吊屈平。
可惜龙泉剑，流落在丰城。
----------------------------number 2769----------------------------
题大庚岭北驿（阳月南飞雁）
唐朝
宋之问
【题大庚岭北驿】
阳月南飞雁，传闻至此回。
我行殊未已，何日复归来。
江静潮初落，林昏瘴不开。
明朝望乡处，应见陇头梅。
----------------------------number 2770----------------------------
下山歌（下嵩山兮多所思）
唐朝
宋之问
【下山歌】
下嵩山兮多所思，
携佳人兮步迟迟。
松间明月长如此，
君再游兮复何时？
----------------------------number 2771----------------------------
早发始兴江口至虚氏村作
候晓逾闽嶂
唐朝
宋之问
【早发始兴江口至虚氏村作】
候晓逾闽嶂，乘春望越台。
宿云鹏际落，残月蚌中开。
薜荔摇青气，桄榔翳碧苔。
桂香多露裛，石响细泉回。
抱叶玄猿啸，衔花翡翠来。
南中虽可悦，北思日悠哉，
鬓发俄成素，丹心已作灰。
何当首归路，行剪故园莱。
----------------------------number 2772----------------------------
忆扬州
萧娘脸薄难胜泪
唐朝
徐凝
【忆扬州】
萧娘脸薄难胜泪，
桃叶眉长易觉愁。
天下三分明月夜，
二分无赖是扬州。
----------------------------number 2773----------------------------
七绝（三更灯火五更鸡）
唐朝
颜真卿
【七绝】
三更灯火五更鸡，正是男儿立志时。
黑发不知勤学早，白首方悔读书迟。
----------------------------number 2774----------------------------
从军行（烽火照西京）
唐朝
杨炯
烽火照西京，心中自不平。
牙璋辞凤阙，铁骑绕龙城。
雪暗凋旗画，风多杂鼓声。
宁为百夫长，胜作一书生。
----------------------------number 2775----------------------------
赋得自君之出矣（自君之出矣）
唐朝
张九龄
【赋得自君之出矣】
自君之出矣，不复理残机。
思君如满月，夜夜减清辉。
----------------------------number 2776----------------------------
感遇（孤鸿海上来）
唐朝
张九龄
【感遇】
孤鸿海上来，池潢不敢顾。
侧见双翠鸟，巢在三珠树。
矫矫珍木巅，得无金丸惧。
美服患人指，高明逼神恶。
今我游冥冥，弋者何所慕。
----------------------------number 2777----------------------------
感遇（江南有丹橘）
唐朝
张九龄
【感遇十二首其七】
江南有丹橘，经冬犹绿林。
岂伊地气暖，自有岁寒心。
可以荐嘉客，奈何阻重深！
运命唯所遇，循环不可寻。
徒言树桃李，此木岂无阴？
----------------------------number 2778----------------------------
感遇（兰叶春葳蕤）
唐朝
张九龄
兰叶春葳蕤，桂华秋皎洁。
欣欣此生意，自尔为佳节。
谁知林栖者，闻风坐相悦。
草木有本心，何求美人折！
----------------------------number 2779----------------------------
感遇（幽人归独卧）
唐朝
张九龄
【感遇】
幽人归独卧，滞虑洗孤清。
持此谢高鸟，因之传远情。
日夕怀空意，人谁感至精。
飞沉理自隔，何所慰吾诚。
----------------------------number 2780----------------------------
归燕诗（海燕虽微眇）
唐朝
张九龄
【归燕诗】
海燕虽微眇，乘春亦暂来。
岂知泥滓贱，只见玉堂开。
绣户时双入，华堂日几回。
无心与物竞，鹰隼莫相猜。
----------------------------number 2781----------------------------
湖口望庐山瀑布水（万丈红泉落）
唐朝
张九龄
【湖口望庐山瀑布水】
万丈红泉落，迢迢半紫氛。
奔流下杂树，洒落出云天。
日照虹霓似，天清风雨闻。
灵山多秀色，空水共氤氲。
----------------------------number 2782----------------------------
望月怀远（海上生明月）
唐朝
张九龄
海上生明月，天涯共此时。
情人怨遥夜，竟夕起相思。
灭烛怜光满，披衣觉露滋。
不堪盈手赠，还寝梦佳期。
----------------------------number 2783----------------------------
长安遇冯著（客从东方来）
唐朝
韦应物
【长安遇冯著】
客从东方来，衣上灞陵雨。
问客何为来，采山因买斧。
冥冥花正开，飏飏燕新乳。
昨别今已春，鬓丝生几缕？
----------------------------number 2784----------------------------
长安旧里（满目墙匡春草深）
唐朝
韦庄
【长安旧里】
满目墙匡春草深，
伤时伤事更伤心。
车轮马迹今何在，
十二玉楼无处寻。
----------------------------number 2785----------------------------
述怀（中原初逐鹿）
唐朝
魏征
【述怀】
中原初逐鹿，投笔事戎轩。
纵然计不就，慷慨志犹存。
杖策谒天子，驱马出关门。
请缨系南粤，凭轼下东藩。
郁纡陟高岫，出没望平原。
古木鸣寒鸟，空山啼夜猿。
既伤千里目，还惊九折魂。
岂不惮艰险，深怀国士恩。
季布无二诺，侯嬴重一言。
人生感意气，功名谁复论！
----------------------------number 2786----------------------------
碧磵驿晓思
香灯伴残梦
唐朝
温庭筠
【碧磵驿晓思】
香灯伴残梦，楚国在天涯。
月落子规歇，满庭山杏花。
----------------------------number 2787----------------------------
金桥感事
太行和雪叠晴空
唐朝
吴融
【金桥感事】
太行和雪叠晴空，二月郊原尚朔风。
饮马早闻临渭北，射雕今欲过山东。
百年徒有伊川叹，五利宁无魏绛功？
日暮长亭正愁绝，哀笳一曲戍烟中。
----------------------------number 2788----------------------------
续韦蟾句（悲莫悲兮生别离）
唐朝
武昌妓
【续韦蟾句】
悲莫悲兮生别离，
登山临水送将归。
武昌无限新栽柳，
不见杨花扑面飞。
----------------------------number 2789----------------------------
金刚经开经偈（无上甚深微妙法）
唐朝
武则天
【金刚经开经偈】
无上甚深微妙法，
百千万劫难遭遇。
我今见闻得受持，
愿解如来真实义。
----------------------------number 2790----------------------------
阿娇怨
望见葳蕤举翠华
唐朝
刘禹锡
【阿娇怨】
望见葳蕤举翠华，
试开金屋扫庭花。
须臾宫女传来信，
言幸平阳公主家。
----------------------------number 2791----------------------------
钓鱼湾（垂钓绿湾春）
唐朝
储光羲
【钓鱼湾】
垂钓绿湾春，春深杏花乱。
潭清疑水浅，荷动知鱼散。
日暮待情人，维舟绿杨岸。
----------------------------number 2792----------------------------
除夜有怀（迢递三巴路）
唐朝
崔涂
【除夜有怀】
迢递三巴路，羁危万里身。
乱山残雪夜，孤烛异乡人。
渐与骨肉远，转于僮仆亲。
那堪正飘泊，明日岁华新。
----------------------------number 2793----------------------------
初发扬子寄元大校书（凄凄去亲爱）
唐朝
韦应物
【初发扬子寄元大校书】
凄凄去亲爱，泛泛入烟雾。
归棹洛阳人，残钟广陵树。
今朝此为别，何处还相遇。
世事波上舟，沿洄安得住。
----------------------------number 2794----------------------------
登楼寄王卿
踏阁攀林恨不同
唐朝
韦应物
【登楼寄王卿】
踏阁攀林恨不同，
楚云沧海思无穷。
数家砧杵秋山下，
一郡荆榛寒雨中。
----------------------------number 2795----------------------------
调笑（河汉）
唐朝
韦应物
【调笑】
河汉，河汉，
晓挂秋城漫漫。
愁人起望相思，
江南塞北别离。
离别，离别，
河汉虽同路绝。
----------------------------number 2796----------------------------
调笑（胡马）
唐朝
韦应物
【调笑】
胡马，胡马，
远放燕支山下。
跑沙跑雪独嘶，
东望西望路迷。
迷路，迷路，
边草无穷日暮。
----------------------------number 2797----------------------------
东郊（吏舍踞终年）
唐朝
韦应物
【东郊】
吏舍跼终年，出郊旷清曙。
杨柳散和风，青山澹吾虑。
依丛适自憩，缘涧还复去。
微雨霭芳原，春鸠鸣何处。
乐幽心屡止，遵事迹犹遽。
终罢斯结庐，慕陶直可庶。
----------------------------number 2798----------------------------
赋得暮雨送李曹（楚江微雨里）
唐朝
韦应物
【赋得暮雨送李曹】
楚江微雨里，建业暮钟时。
漠漠帆来重，冥冥鸟去迟。
海门深不见，浦树远含滋。
相送情无限，沾襟比散丝。
----------------------------number 2799----------------------------
寒食寄京师诸弟
雨中禁火空斋冷
唐朝
韦应物
【寒食寄京师诸弟】
雨中禁火空斋冷，
江上流莺独坐听。
把酒看花想诸弟，
杜陵寒食草青青。
----------------------------number 2800----------------------------
淮上即事寄广陵亲故
前舟已眇眇
唐朝
韦应物
【淮上即事寄广陵亲故】
前舟已眇眇，欲渡谁相待？
秋山起暮钟，楚雨连沧海。
风波离思满，宿昔容鬓改。
独鸟下东南，广陵何处在？
----------------------------number 2801----------------------------
淮上喜会梁州故人（江汉曾为客）
唐朝
韦应物
【淮上喜会梁州故人】
江汉曾为客，相逢每醉还。
浮云一别后，流水十年间。
欢笑情如旧，萧疏鬓已斑。
何因不归去，淮上对秋山。
----------------------------number 2802----------------------------
寄李儋元锡（去年花里逢君别）
唐朝
韦应物
去年花里逢君别，今日花开又一年。
世事茫茫难自料，春愁黯黯独成眠。
身多疾病思田里，邑有流亡愧俸钱。
闻道欲来相问讯，西楼望月几回圆。
----------------------------number 2803----------------------------
寄全椒山中道士（今朝郡斋冷）
唐朝
韦应物
【寄全椒山中道士】
今朝郡斋冷，忽念山中客。
涧底束荆薪，归来煮白石。
欲持一瓢酒，远慰风雨夕。
落叶满空山，何处寻行迹。
----------------------------number 2804----------------------------
郡斋雨中与诸文士燕集（兵卫森画戟）
唐朝
韦应物
【郡斋雨中与诸文士燕集】
兵卫森画戟，燕寝凝清香。
海上风雨至，逍遥池阁凉。
烦痾近消散，嘉宾复满堂。
自惭居处崇，未睹斯民康。
理会是非遣，性达形迹忘。
鲜肥属时禁，蔬果幸见尝。
俯饮一杯酒，仰聆金玉章。
神欢体自轻，意欲凌风翔。
吴中盛文史，群彦今汪洋。
方知大藩地，岂曰财赋强。
----------------------------number 2805----------------------------
秋夜寄丘员外（怀君属秋夜）
唐朝
韦应物
【秋夜寄丘员外】
怀君属秋夜，
散步咏凉天。
山空松子落，
幽人应未眠。
----------------------------number 2806----------------------------
三台
冰泮寒塘水绿
唐朝
韦应物
【三台】
冰泮寒塘水渌，
雨馀百草皆生。
朝来门巷无事，
晚下高斋有情。
----------------------------number 2807----------------------------
送杨氏女（永日方戚戚）
唐朝
韦应物
【送杨氏女】
永日方戚戚，出行复悠悠。
女子今有行，大江溯轻舟。
尔辈苦无恃，抚念益慈柔。
幼为长所育，两别泣不休。
对此结中肠，义往难复留。
自小阙内训，事姑贻我忧。
赖兹托令门，仁恤庶无尤。
贫俭诚所尚，资从岂待周。
孝恭遵妇道，容止顺其猷。
别离在今晨，见尔当何秋。
居闲始自遣，临感忽难收。
归来视幼女，零泪缘缨流。
----------------------------number 2808----------------------------
闻雁
故园眇何处
唐朝
韦应物
【闻雁】
故园眇何处？归思方悠哉。
淮南秋雨夜，高斋闻雁来。
----------------------------number 2809----------------------------
夕次盱眙县（落帆逗淮镇）
唐朝
韦应物
【夕次盱眙县】
落帆逗淮镇，停舫临孤驿。
浩浩风起波，冥冥日沉夕。
人归山郭暗，雁下芦洲白。
独夜忆秦关，听钟未眠客。
----------------------------number 2810----------------------------
幽居（贵贱虽异等）
唐朝
韦应物
【幽居】
贵贱虽异等，出门皆有营。
独无外物牵，遂此幽居情。
微雨夜来过，不知春草生。
青山忽已曙，鸟雀绕舍鸣。
时与道人偶，或随樵者行。
自当安蹇劣，谁谓薄世荣。
----------------------------number 2811----------------------------
定西番（芳草丛生结缕）
唐朝
韦庄
【定西番】
芳草丛生结缕，
花艳艳，雨濛濛，晓庭中。
塞远久无音问，愁消镜里红。
紫燕黄鹂犹生，恨何穷！
----------------------------number 2812----------------------------
定西番（挑尽金灯红烬）
唐朝
韦庄
【定西番】
挑尽金灯红烬，
人灼灼，漏迟迟，未眠时。
斜倚银屏无语，闲愁上翠眉。
闷杀梧桐残雨，滴相思。
----------------------------number 2813----------------------------
更漏子（钟鼓寒）
唐朝
韦庄
【更漏子】
钟鼓寒，楼阁暝，月照古铜金井。
深院闭，小楼空，落花香露红。
柳烟重，春雾薄，灯背水窗高阁。
闲倚户，暗沾衣，待郎郎不归。
----------------------------number 2814----------------------------
古别离（晴烟漠漠柳毵毵）
唐朝
韦庄
【古别离】
晴烟漠漠柳毵毵，
不那离情酒半酣。
更把玉鞭云外指，
断肠春色在江南。
----------------------------number 2815----------------------------
归国谣（春欲暮）
唐朝
韦庄
【归国谣】
春欲暮，满地落花红带雨。
惆怅玉笼鹦鹉，单栖无伴侣。
南望去程何许？问花花不语，
早晚得同归去，恨无双翠羽。
----------------------------number 2816----------------------------
归国谣（春欲晚）
唐朝
韦庄
【归国谣】
春欲晚，戏蝶游蜂花烂熳。
日落谢家池馆，柳丝金缕断。
睡觉绿鬟风乱，画屏云雨散。
闲倚博山长叹，泪流沾皓腕。
----------------------------number 2817----------------------------
归国谣（金翠羽）
唐朝
韦庄
【归国谣】
金翠羽，
为我南飞传我意。
罨画桥边春水，
几年花下醉。
别后只知相愧，
泪珠难远寄。
罗幕绣帷鸳被，
旧欢如梦里。
----------------------------number 2818----------------------------
河传（春晚）
唐朝
韦庄
【河传】
春晚，风暖。
锦城花满，狂杀游人。
玉鞭金勒，寻胜驰骤轻尘，
惜良晨。
翠娥争劝临邛酒，
纤纤手，拂面垂丝柳。
归时烟里，
钟鼓正是黄昏，暗销魂。
----------------------------number 2819----------------------------
河传（何处）
唐朝
韦庄
【河传】
何处，烟雨，隋堤春暮。
柳色葱茏，画桡金缕。
翠旗高飐香风，水光融。
青娥殿脚春妆媚，
轻云里，绰约司花妓。
江都宫阙，
清淮月映迷楼，古今愁。
----------------------------number 2820----------------------------
河传（锦里）
唐朝
韦庄
【河传】
锦里，蚕市。
满街珠翠，千万红妆。
玉蝉金雀，
宝髻花簇鸣□，绣花裳。
日斜归去人难见，
青楼远，队队行云散。
不知今夜，
何处深锁兰房，隔仙乡。
----------------------------number 2821----------------------------
河传（锦浦）
唐朝
韦庄
【河传】
锦浦，春女，绣衣金缕。
雾薄云轻，花深柳暗，
时节正是清明，雨初晴。
玉鞭魂断烟霞路，
莺莺语，一望巫山雨。
香尘隐映，
遥见翠栏红楼，黛眉愁。
----------------------------number 2822----------------------------
荷叶杯（记得那年花下）
唐朝
韦庄
【荷叶杯】
记得那年花下，
深夜，初识谢娘时。
水堂西面画帘垂，
携手暗相期。
惆怅晓莺残月，
相别，从此隔音尘。
如今俱是异乡人，
相见更无因。
----------------------------number 2823----------------------------
荷叶杯（绝代佳人难得）
唐朝
韦庄
【荷叶杯】
绝代佳人难得，倾国，
花下见无期。
一双愁黛远山眉，
不忍更思惟。
闲掩翠屏金凤，残梦，
罗暮画堂空。
碧天无路信难通，
惆怅旧房栊。
----------------------------number 2824----------------------------
浣溪沙（惆怅梦余山月斜）
唐朝
韦庄
【浣溪沙】
惆怅梦余山月斜，
孤灯照壁背窗纱，
小楼高阁谢娘家。
暗想玉容何所似，
一枝春雪冻梅花，
满身香雾簇朝霞。
----------------------------number 2825----------------------------
浣溪沙（绿树藏莺莺正啼）
唐朝
韦庄
【浣溪沙】
绿树藏莺莺正啼，
柳丝斜拂白铜堤，
弄珠江上草萋萋。
日暮饮归何处客，
绣鞍骢马一声嘶，
满身兰麝醉如泥。
----------------------------number 2826----------------------------
浣溪沙（清晓妆成寒食天）
唐朝
韦庄
【浣溪沙】
清晓妆成寒食天，
柳球斜袅间花钿，
卷帘直出画堂前。
指点牡丹初绽朵，
日高犹自凭朱栏，
含颦不语恨春残。
----------------------------number 2827----------------------------
浣溪沙（夜夜相思更漏残）
唐朝
韦庄
【浣溪沙】
夜夜相思更漏残，
伤心明月凭栏干，
想君思我锦衾寒。
咫尺画堂深似海，
忆来唯把旧书看，
几时携手入长安？
----------------------------number 2828----------------------------
浣溪沙（欲上秋千四体慵）
唐朝
韦庄
【浣溪沙】
欲上秋千四体慵，
拟教人送又心松，
画堂帘幕月明风。
此夜有情谁不极，
隔墙梨雪又玲珑，
玉容憔悴惹微红。
----------------------------number 2829----------------------------
江城子（恩重娇多情易伤）
唐朝
韦庄
【江城子】
恩重娇多情易伤，
漏更长，解鸳鸯。
朱唇未动，先觉口脂香。
缓揭绣衾抽皓腕，
移凤枕，枕潘郎。
----------------------------number 2830----------------------------
江城子（髻鬟狼籍黛眉长）
唐朝
韦庄
【江城子】
髻鬟狼籍黛眉长，
出兰房，别檀郎。
角声呜咽，星斗渐微茫。
露冷月残人未起，
留不住，泪千行。
----------------------------number 2831----------------------------
焦崖阁（李白曾歌蜀道难）
唐朝
韦庄
【焦崖阁】
李白曾歌蜀道难，
长闻白日上青天。
今朝夜过焦崖阁，
始信星河在马前。
----------------------------number 2832----------------------------
金陵图
谁谓伤心画不成
唐朝
韦庄
【金陵图】
谁谓伤心画不成？
画人心逐世人情。
君看六幅南朝事，
老木寒云满故城。
----------------------------number 2833----------------------------
酒泉子（月落星沉）
唐朝
韦庄
【酒泉子】
月落星沉，楼上美人春睡。
绿云倾，金枕腻，画屏深。
子规嘀破相思梦，曙色东方才动。
柳烟轻，花露重，思难任。
----------------------------number 2834----------------------------
木兰花（独上小楼春欲暮）
唐朝
韦庄
【木兰花】
独上小楼春欲暮，
愁望玉关芳草路。
消息断，不逢人，
却敛细眉归绣户。
坐看落花空叹息，
罗袂湿斑红泪滴。
千山万水不曾行，
魂梦欲教何处觅。
----------------------------number 2835----------------------------
女冠子（四月十七）
唐朝
韦庄
【女冠子】
四月十七，正是去年今日。
别君时，忍泪佯低面，含羞半敛眉。
不知魂已断，空有梦相随。
除去天边月，无人知。
----------------------------number 2836----------------------------
女冠子（昨夜夜半）
唐朝
韦庄
【女冠子】
昨夜夜半，枕上分明梦见，
语多时，依旧桃花面，频低柳叶眉。
半羞还半喜，欲去又依依。
觉来知是梦，不胜悲。
----------------------------number 2837----------------------------
陪金陵府相中堂夜宴
满耳笙歌满眼花
唐朝
韦庄
【陪金陵府相中堂夜宴】
满耳笙歌满眼花，满楼珠翠胜吴娃。
因知海上神仙窟，只似人间富贵家。
绣户夜攒红烛市，舞衣晴曳碧天霞。
却愁宴罢青娥散，扬子江头月半斜。
----------------------------number 2838----------------------------
菩萨蛮（红楼别夜堪惆怅）
唐朝
韦庄
【菩萨蛮】
红楼别夜堪惆怅，
香灯半卷流苏帐。
残月出门时，
美人和泪辞。
琵琶金翠羽，
弦上黄莺语，
劝我早归家，
绿窗人似花。
----------------------------number 2839----------------------------
菩萨蛮（洛阳城里春光好）
唐朝
韦庄
【菩萨蛮】
洛阳城里春光好，
洛阳才子他乡老。
柳暗魏王堤，
此时心转迷。
桃花春水渌，
水上鸳鸯浴。
凝恨对残晖，
忆君君不知。
----------------------------number 2840----------------------------
菩萨蛮（人人尽说江南好）
唐朝
韦庄
【菩萨蛮】
人人尽说江南好，
游人只合江南老。
春水碧如天，
画船听雨眠。
垆边人似月，
皓腕凝霜雪。
未老莫还乡，
还乡欲断肠。
----------------------------number 2841----------------------------
清平乐（春愁南陌）
唐朝
韦庄
【清平乐】
春愁南陌，故国音书隔。
细雨霏霏梨花白，燕拂画帘金额。
尽日相望王孙，尘满衣上泪痕。
谁向桥边吹笛，驻马西望销魂。
----------------------------number 2842----------------------------
清平乐（何处游女）
唐朝
韦庄
【清平乐】
何处游女，蜀国多云雨。
云解有情花解雨，窣地绣罗金缕。
妆成不整金钿，含羞待月革秋革迁。
住在绿荫槐里，门临春水桥边。
----------------------------number 2843----------------------------
清平乐（绿杨春雨）
唐朝
韦庄
【清平乐】
绿杨春雨，金线飘千缕。
花折香枝黄鹂语，玉勒雕鞍何处。
碧窗望断燕鸿，翠帘睡眼溟濛，
宝瑟谁家弹罢？含悲斜倚屏风。
----------------------------number 2844----------------------------
清平乐（琐窗春暮）
唐朝
韦庄
【清平乐】
琐窗春暮，
满地梨花雨。
君不归来情又去，
红泪散沾金缕。
梦魂飞断烟波，
伤心不奈春何。
空把金针独坐，
鸳鸯愁绣又窠。
----------------------------number 2845----------------------------
梦江南（千万恨）
唐朝
温庭筠
【梦江南】
千万恨，
恨极在天涯。
山月不知心里事，
水风空落眼前花，
摇曳碧云斜。
----------------------------number 2846----------------------------
玉楼春（家临长信往来道）
唐朝
温庭筠
【玉楼春】
家临长信往来道，
乳燕双双掠烟草。
油壁车轻金犊肥，
流苏帐晓春鸡早。
笼中娇鸟暖犹睡，
帘外落花闲不扫。
衰桃一树近前池，
似惜红颜镜中老。
----------------------------number 2847----------------------------
梦江南（梳洗罢）
唐朝
温庭筠
【梦江南】
梳洗罢，
独倚望江楼。
过尽千帆皆不是，
斜晖脉脉水悠悠。
肠断白蘋洲。
----------------------------number 2848----------------------------
卖花翁
和烟和露一丛花
唐朝
吴融
【卖花翁】
和烟和露一丛花，
担入宫城许史家。
惆怅东风无处说，
不教闲地著春华。
----------------------------number 2849----------------------------
途中见杏花
一枝红艳出墙头
唐朝
吴融
【途中见杏花】
一枝红艳出墙头，墙外行人正独愁。
长得看来犹有恨，可堪逢处更难留！
林空色暝莺先到，春浅香寒蝶未游。
更忆帝乡千万树，澹烟笼日暗神州。
----------------------------number 2850----------------------------
子规
举国繁华委逝川
唐朝
吴融
【子规】
举国繁华委逝川，羽毛飘荡一年年。
他山叫处花成血，旧苑春来草似烟。
雨暗不离浓绿树，月斜长吊欲明天。
湘江日暮声凄切，愁杀行人归去船。
----------------------------number 2851----------------------------
如意娘（看朱成碧思纷纷）
唐朝
武则天
【如意娘】
看朱成碧思纷纷，
憔悴支离为忆君。
不信比来长下泪，
开箱验取石榴裙。
----------------------------number 2852----------------------------
秋日赴阙题潼关驿楼（红叶晚萧萧）
唐朝
许浑
【秋日赴阙题潼关驿楼】
红叶晚萧萧，长亭酒一瓢。
残云归太华，疏雨过中条。
树色随关迥，河声入海遥。
帝乡明日到，犹自梦渔樵。
----------------------------number 2853----------------------------
汴河亭
广陵花盛帝东游
唐朝
许浑
【汴河亭】
广陵花盛帝东游，先劈昆仑一派流。
百二禁兵辞象阙，三千宫女下龙舟。
凝云鼓震星辰动，拂浪旗开日月浮。
四海义师归有道，迷楼还似景阳楼。
----------------------------number 2854----------------------------
登洛阳故城
禾黍离离半野蒿
唐朝
许浑
【登洛阳故城】
禾黍离离半野蒿，昔人城此岂知劳？
水声东去市朝变，山势北来宫殿高。
鸦噪暮云归古堞，雁迷寒雨下空壕。
可怜缑岭登仙子，犹自吹笙醉碧桃。
----------------------------number 2855----------------------------
客有卜居不遂薄游陇因题
海燕西飞白日斜
唐朝
许浑
【客有卜居不遂薄游陇因题】
海燕西飞白日斜，
天门遥望五侯家。
楼台深锁无人到，
落尽东风第一花。
----------------------------number 2856----------------------------
塞下曲
夜战桑乾北
唐朝
许浑
【塞下曲】
夜战桑乾北，秦兵半不归。
朝来有乡信，犹自寄寒衣。
----------------------------number 2857----------------------------
途经秦始皇墓
龙盘虎踞树层层
唐朝
许浑
【途经秦始皇墓】
龙盘虎踞树层层，
势入浮云亦是崩。
一种青山秋草里，
路人唯拜汉文陵。
----------------------------number 2858----------------------------
早秋（遥夜泛清瑟）
唐朝
许浑
【早秋】
遥夜泛清瑟，西风生翠萝。
残萤栖玉露，早雁拂金河。
高树晓还密，远山晴更多。
淮南一叶下，自觉洞庭波。
----------------------------number 2859----------------------------
金陵怀古
玉树歌残王气终
唐朝
许浑
【金陵怀古】
玉树歌残王气终，景阳兵合戍楼空。
松楸远近千官冢，禾黍高低六代宫。
石燕拂云晴亦雨，江豚吹浪夜还风。
英雄一去豪华尽，惟有青山似洛中。
----------------------------number 2860----------------------------
步虚词（阿母种桃云海际）
唐朝
刘禹锡
【步虚词】
阿母种桃云海际，
花落子城二千岁。
海风吹折最繁枝，
跪捧琼盘献天帝。
----------------------------number 2861----------------------------
步虚词（华表千年一鹤归）
唐朝
刘禹锡
【步虚词】
华表千年一鹤归，
凝丹为顶雪为衣。
星星仙语人听尽，
却向五云翻翅飞。
----------------------------number 2862----------------------------
插田歌
冈头花草齐
唐朝
刘禹锡
【插田歌】
连州城下，俯接村墟。偶登郡楼，适有所感。遂书其事为俚歌，以俟采诗者。　　
冈头花草齐，燕子东西飞。
田塍望如线，白水光参差。
农妇白纻裙，农父绿蓑衣。
齐唱郢中歌，嘤咛如竹枝。
但闻怨响音，不辨俚语词。
时时一大笑，此必相嘲嗤。
水平苗漠漠，烟火生墟落。
黄犬往复还，赤鸡鸣且啄。
路旁谁家郎，乌帽衫袖长。
自言上计吏，年幼离帝乡。
田夫语计吏：「君家侬定谙。
一来长安道，眼大不相参。」
计吏笑致辞：「长安真大处，
省门高轲峨，侬入无度数。
昨来补卫士，唯用筒竹布。
君看二三年，我作官人去。」
----------------------------number 2863----------------------------
春词（新妆宜面下朱楼）
唐朝
刘禹锡
【春词】
新妆宜面下朱楼，
深锁春光一院愁。
行到中庭数花朵，
晴蜓飞上玉搔头。
----------------------------number 2864----------------------------
堤上行三首（酒旗相望大堤头）
唐朝
刘禹锡
【堤上行三首（其一、其二）】
酒旗相望大堤头，堤下连樯堤上楼。
日暮行人争渡急，桨声幽轧满中流。
江南江北望烟波，入夜行人相应歌。
桃叶传情竹枝怨，水流无限月明多。
----------------------------number 2865----------------------------
纥那曲（踏曲兴无穷）
唐朝
刘禹锡
【纥那曲】
踏曲兴无穷，调同辞不同，
愿郎千万寿，长作主人翁。
----------------------------number 2866----------------------------
纥那曲（杨柳郁青青）
唐朝
刘禹锡
【纥那曲】
杨柳郁青青，竹枝无限情。
同郎一回顾，听唱纥那声。
----------------------------number 2867----------------------------
和乐天春词（新妆宜面下朱楼）
唐朝
刘禹锡
【和乐天《春词》】
新妆宜面下朱楼，
深锁春光一院愁。
行到中庭数花朵，
蜻蜓飞上玉搔头。
----------------------------number 2868----------------------------
淮阴行（何物令侬羡）
唐朝
刘禹锡
【淮阴行】
何物令侬羡，羡郎船尾燕。
衔泥趁樯竿，宿食长相见。
----------------------------number 2869----------------------------
金陵怀古
潮满冶城渚
唐朝
刘禹锡
【金陵怀古】
潮满冶城渚，日斜征虏亭。
蔡洲新草绿，幕府旧烟青。
兴废由人事，山川空地形。
后庭花一曲，幽怨不堪听。
----------------------------number 2870----------------------------
浪淘沙（八月涛声吼地来）
唐朝
刘禹锡
【浪淘沙】
八月涛声吼地来，
头高数丈触山回。
须臾却入海门去，
卷起沙堆似雪堆。
----------------------------number 2871----------------------------
浪淘沙（汴水东流虎眼纹）
唐朝
刘禹锡
【浪淘沙】
汴水东流虎眼纹，
清淮晓色鸭头春。
君看渡口淘沙处，
渡却人间多少人。
----------------------------number 2872----------------------------
浪淘沙（九曲黄河万里沙）
唐朝
刘禹锡
【浪淘沙】
九曲黄河万里沙，
浪淘风簸自天涯。
如今直上银河去，
同到牵牛织女家。
----------------------------number 2873----------------------------
浪淘沙（流水淘沙不暂停）
唐朝
刘禹锡
【浪淘沙】
流水淘沙不暂停，
前波未灭后波生。
令人忽忆潇湘渚，
回唱迎神三两声。
----------------------------number 2874----------------------------
浪淘沙（洛水桥边春日斜）
唐朝
刘禹锡
【浪淘沙】
洛水桥边春日斜，
碧流轻浅见琼沙。
无端陌上狂风急，
惊起鸳鸯出浪花。
----------------------------number 2875----------------------------
浪淘沙（莫道谗言如浪深）
唐朝
刘禹锡
【浪淘沙】
莫道谗言如浪深，
莫言迁客似沙沉。
千淘万漉虽辛苦，
吹尽寒沙始到金。
----------------------------number 2876----------------------------
浪淘沙（日照澄洲江雾开）
唐朝
刘禹锡
【浪淘沙】
日照澄洲江雾开，
淘金女伴满江隈。
美人首饰侯王印，
尽是沙中浪底来。
----------------------------number 2877----------------------------
浪淘沙（鹦鹉洲头浪淘沙）
唐朝
刘禹锡
【浪淘沙】
鹦鹉洲头浪淘沙，
青楼春望日将斜。
衔泥燕子争归舍，
独自狂夫不忆家。
----------------------------number 2878----------------------------
浪淘沙（濯锦江边两岸花）
唐朝
刘禹锡
【浪淘沙】
濯锦江边两岸花，
春风吹浪正淘沙。
女郎剪下鸳鸯锦，
将向中流定晚霞。
----------------------------number 2879----------------------------
柳枝词
清江一曲柳千条
唐朝
刘禹锡
【柳枝词】
清江一曲柳千条，
二十年前旧板桥。
曾与美人桥上别，
恨无消息到今朝。
----------------------------number 2880----------------------------
抛球乐（春早见花枝）
唐朝
刘禹锡
【抛球乐】
春早见花枝，朝朝恨发迟。
及看花落后，却忆未开时。
幸有抛球乐，一杯君莫辞。
----------------------------number 2881----------------------------
抛球乐（五色绣团圆）
唐朝
刘禹锡
【抛球乐】
五色绣团圆，登君玳瑁筵。
最宜红烛下，偏称落花前。
上客如先起，应须赠一船。
----------------------------number 2882----------------------------
平蔡州三首（汝南晨鸡喔喔鸣）
唐朝
刘禹锡
【平蔡州三首其二】
汝南晨鸡喔喔鸣，城头鼓角音和平。
路旁老人忆旧事，相与感激皆涕零。
老人收泪前致辞：「官军入城人不知。
忽惊元和十二载，重见天宝承平时。」
----------------------------number 2883----------------------------
始闻秋风
昔看黄菊与君别
唐朝
刘禹锡
【始闻秋风】
昔看黄菊与君别，今听玄蝉我却回。
五夜飕飗枕前觉，一年颜状镜中来。
马思边草拳毛动，雕眄青云睡眼开。
天地肃清堪四望，为君扶病上高台。
----------------------------number 2884----------------------------
蜀先主庙（天地英雄气）
唐朝
刘禹锡
天地英雄气，千秋尚凛然。
势分三足鼎，业复五铢钱。
得相能开国，生儿不象贤。
凄凉蜀故伎，来舞魏宫前。
----------------------------number 2885----------------------------
踏歌词（春江月出大堤平）
唐朝
刘禹锡
【踏歌词】
春江月出大堤平，
堤上女郎连袂行。
唱尽新词欢不见，
红窗映树鹧鸪鸣。
----------------------------number 2886----------------------------
踏歌词（日暮江南闻竹枝）
唐朝
刘禹锡
【踏歌词】
日暮江南闻竹枝，
南人行乐北人悲。
自从雪里唱新曲，
直到三春花尽时。
----------------------------number 2887----------------------------
踏歌词（桃蹊柳陌好经过）
唐朝
刘禹锡
【踏歌词】
桃蹊柳陌好经过，
镫下妆成月下歌。
为是襄王故宫地，
至今犹自细腰多。
----------------------------number 2888----------------------------
踏歌词（新词宛转递相传）
唐朝
刘禹锡
【踏歌词】
新词宛转递相传，
振袖倾鬟风露前。
月落乌啼云雨散，
游童陌上拾花钿。
----------------------------number 2889----------------------------
台城
台城六代竞豪华
唐朝
刘禹锡
【台城】
台城六代竞豪华，
结绮临春事最奢。
万户千门成野草，
只缘一曲后庭花。
----------------------------number 2890----------------------------
听旧宫人穆氏唱歌
曾随织女渡天河
唐朝
刘禹锡
【听旧宫人穆氏唱歌】
曾随织女渡天河，
记得云间第一歌。
休唱贞元供奉曲，
当时朝士已无多。
----------------------------number 2891----------------------------
望夫山
终日望夫夫不归
唐朝
刘禹锡
【望夫山】
终日望夫夫不归，
化为孤石苦相思。
望来已是几千载，
只似当时初望时。
----------------------------number 2892----------------------------
巫山神女庙（巫山十二郁苍苍）
唐朝
刘禹锡
【巫山神女庙】
巫山十二郁苍苍，片石亭亭号女郎。
晓雾乍开疑卷幔，山花欲谢似残妆。
星河好夜闻清佩，云雨归时带异香。
何事神仙九天上，人间来就楚襄王。
----------------------------number 2893----------------------------
西塞山怀古（王濬楼船下益州）
唐朝
刘禹锡
王濬楼船下益州，金陵王气黯然收。
千寻铁锁沉江底，一片降幡出石头。
人世几回伤往事，山形依旧枕寒流。
从今四海为家日，故垒萧萧芦荻秋。
----------------------------number 2894----------------------------
潇湘神（斑竹枝）
唐朝
刘禹锡
【潇湘神】
斑竹枝，斑竹枝，
泪痕点点寄相思。
楚客欲听瑶琴怨，
潇湘深夜月明时。
----------------------------number 2895----------------------------
潇湘神（湘水流）
唐朝
刘禹锡
【潇湘神】
湘水流，湘水流，
九疑云物至今秋。
若问二妃何处所，
零陵芳草露中愁。
----------------------------number 2896----------------------------
学阮公体（少年负志气）
唐朝
刘禹锡
【学阮公体三首之一】
少年负志气，信道不从时。
只言绳自知，安知室可欺？
百胜难虑敌，三折乃良医。
人生不失意，焉能慕知己？
----------------------------number 2897----------------------------
杨柳枝（城外春风吹酒旗）
唐朝
刘禹锡
【杨柳枝】
城外春风吹酒旗，
行人挥袂日落时。
长安陌上无穷树，
唯有垂杨管别离。
----------------------------number 2898----------------------------
杨柳枝（凤阙轻遮翡翠帏）
唐朝
刘禹锡
【杨柳枝】
凤阙轻遮翡翠帏，
龙墀遥望麴尘生。
御沟春水相辉映，
狂杀长安年少儿。
----------------------------number 2899----------------------------
杨柳枝（花萼楼前初种时）
唐朝
刘禹锡
花萼楼前初种时，
美人楼上斗腰肢。
如今抛掷长街里，
露叶如啼欲恨谁？
----------------------------number 2900----------------------------
杨柳枝（金谷园中莺乱飞）
唐朝
刘禹锡
【杨柳枝】
金谷园中莺乱飞，
铜驼陌上好风吹。
城东桃李须臾尽，
争似垂杨无限时。
----------------------------number 2901----------------------------
杨柳枝（南陌东城春草时）
唐朝
刘禹锡
【杨柳枝】
南陌东城春草时，
相逢何处不依依？
桃红李白皆夸好，
须得垂杨相发挥。
----------------------------number 2902----------------------------
杨柳枝（轻盈袅娜占年华）
唐朝
刘禹锡
【杨柳枝】
轻盈袅娜占年华，
舞榭妆楼处处遮。
春尽絮飞留不得，
随风好去落人家。
----------------------------number 2903----------------------------
杨柳枝（塞北梅花羌笛吹）
唐朝
刘禹锡
【杨柳枝】
塞北梅花羌笛吹，
淮南桂树小山词。
请君莫奏前朝曲，
听唱新翻杨柳枝。
----------------------------number 2904----------------------------
杨柳枝（巫山巫峡杨柳多）
唐朝
刘禹锡
【杨柳枝】
巫山巫峡杨柳多，
朝云暮雨远相和。
因想阳台无限事，
为君回唱竹枝歌。
----------------------------number 2905----------------------------
杨柳枝（扬子江头烟景迷）
唐朝
刘禹锡
【杨柳枝】
扬子江头烟景迷，
隋家宫树拂金堤。
嵯峨犹有当时色，
半蘸波中水鸟栖。
----------------------------number 2906----------------------------
杨柳枝（炀帝行宫汴水滨）
唐朝
刘禹锡
【杨柳枝】
炀帝行宫汴水滨，
数株残柳不胜春。
晚来风起花如雪，
飞入宫墙不见人。
----------------------------number 2907----------------------------
杨柳枝（迎得春光先到来）
唐朝
刘禹锡
【杨柳枝】
迎得春光先到来，
轻黄浅绿映楼台。
只缘袅娜多情思，
更被春风长挫摧。
----------------------------number 2908----------------------------
杨柳枝（御陌青门拂地垂）
唐朝
刘禹锡
【杨柳枝】
御陌青门拂地垂，
千条金缕万条丝。
如今绾作同心结，
将赠行人知不知。
----------------------------number 2909----------------------------
忆江南（春去也，多谢洛城人）
唐朝
刘禹锡
【忆江南】
春去也，
多谢洛城人。
弱柳从风疑举袂，
丛兰裛露似沾巾。
独坐亦含嚬。
----------------------------number 2910----------------------------
忆江南（春去也，共惜艳阳年）
唐朝
刘禹锡
【忆江南】
春去也，
共惜艳阳年。
犹有桃花流水上，
无辞竹叶醉尊前。
惟待见青天。
----------------------------number 2911----------------------------
与歌者米嘉荣
唱得凉州意外声
唐朝
刘禹锡
【与歌者米嘉荣】
唱得凉州意外声，
旧人唯数米嘉荣。
近来时世轻先辈，
好染髭须事后生。
----------------------------number 2912----------------------------
元和十一年自朗州……（紫陌红尘拂面来）
唐朝
刘禹锡
【元和十一年自朗州召至京戏赠看花诸君子】
紫陌红尘拂面来，
无人不道看花回。
玄都观里桃千树，
尽是刘郎去后栽。
【再游玄都观】
百亩庭中半是苔，
桃花净尽菜花开。
种桃道士归何处，
前度刘郎今又来。
----------------------------number 2913----------------------------
再授连州至衡阳酬柳柳州赠别
去国十年同赴召
唐朝
刘禹锡
【再授连州至衡阳酬柳柳州赠别】
去国十年同赴召，渡湘千里又分歧。
重临事异黄丞相，三黜名惭柳士师。
归目并随回雁尽，愁肠正遇断猿时。
桂江东过连山下，相望长吟有所思。
----------------------------number 2914----------------------------
昼居池上亭独吟
日午树阴正
唐朝
刘禹锡
【昼居池上亭独吟】
日午树阴正，独吟池上亭。
静看蜂教诲，闲想鹤仪形。
法酒调神气，清琴入性灵。
浩然机已息，几杖复何铭？
----------------------------number 2915----------------------------
竹枝（白帝城头春草生）
唐朝
刘禹锡
【竹枝】
白帝城头春草生，
白盐山下蜀江清。
南人上来歌一曲，
北人莫上动乡情。
----------------------------number 2916----------------------------
竹枝（城西门外滟预堆）
唐朝
刘禹锡
【竹枝】
城西门外滟预堆，
年年波浪不能摧。
懊恼人心不如石，
少时东去复西来。
----------------------------number 2917----------------------------
竹枝（楚水巴山江雨多）
唐朝
刘禹锡
【竹枝】
楚水巴山江雨多，
巴人能唱本乡歌。
今朝北客思归去，
回入纥那披绿罗。
----------------------------number 2918----------------------------
竹枝（江上春来新雨晴）
唐朝
刘禹锡
【竹枝】
江上春来新雨晴，
□西春水彀纹生。
桥东桥西好杨柳，
人来人去唱歌行。
----------------------------number 2919----------------------------
竹枝词
瞿塘嘈嘈十二滩
唐朝
刘禹锡
竹枝词
瞿塘嘈嘈十二滩，
此中道路古来难。
长恨人心不如水，
等闲平地起波澜。
----------------------------number 2920----------------------------
竹枝（两岸山花似雪开）
唐朝
刘禹锡
【竹枝】
两岸山花似雪开，
家家春酒满银杯。
昭君坊中多女伴，
永安宫外踏青来。
----------------------------number 2921----------------------------
竹枝（日出三竿春雾消）
唐朝
刘禹锡
【竹枝】
日出三竿春雾消，
江头蜀客驻兰桡。
凭寄狂夫书一纸，
住在成都万里桥。
----------------------------number 2922----------------------------
竹枝（山上层层桃李花）
唐朝
刘禹锡
【竹枝】
山上层层桃李花，
云间烟火是人家。
银钏金钗来负水，
长刀短笠去烧畲。
----------------------------number 2923----------------------------
竹枝（山桃红花满山头）
唐朝
刘禹锡
【竹枝】
山桃红花满山头，
蜀江春水拍山流。
花红易衰似郎意，
水流无限似侬情。
----------------------------number 2924----------------------------
竹枝（巫峡苍苍烟雨时）
唐朝
刘禹锡
【竹枝】
巫峡苍苍烟雨时，
清猿啼在最高枝。
个里愁人肠自断，
由来不是此声悲。
----------------------------number 2925----------------------------
竹枝（杨柳青青江水平）
唐朝
刘禹锡
【竹枝】
杨柳青青江水平，
闻郎江上唱歌声。
东边日出西边雨，
道是无晴却有晴。
----------------------------number 2926----------------------------
春夜别友人（银烛吐清烟）
唐朝
陈子昂
【春夜别友人】
银烛吐清烟，金尊对绮筵。
离堂思琴瑟，别路绕山川。
明月悬高树，长河没晓天。
悠悠洛阳去，此会在何年。
----------------------------number 2927----------------------------
感遇（苍苍丁零塞）
唐朝
陈子昂
【感遇】
苍苍丁零塞，今古缅荒途。
亭堠何催兀，暴骨无全躯。
黄沙漠南起，白日隐西隅。
汉甲三十万，曾以事匈奴。
但见沙场死，谁怜塞上孤。
----------------------------number 2928----------------------------
感遇
翡翠巢南海
唐朝
陈子昂
【感遇】
翡翠巢南海，雄雌珠树林。
何知美人意，骄爱比黄金？
杀身炎洲里，委羽玉堂阴，
旖旎光首饰，葳蕤烂锦衾。
岂不在遐远？虞罗忽见寻。
多材信为累，叹息此珍禽。
----------------------------number 2929----------------------------
感遇（兰若生春夏）
唐朝
陈子昂
【感遇】
兰若生春夏，芊蔚何青青！
幽独空林色，朱蕤冒紫茎。
迟迟白日晚，袅袅秋风生。
岁华尽摇落，芳意竟何成？
----------------------------number 2930----------------------------
感遇
乐羊为魏将
唐朝
陈子昂
【感遇】
乐羊为魏将，食子殉军功。
骨肉且相薄，他人安得忠？
吾闻中山相，乃属放麑翁。
孤兽犹不忍，况以奉君终。
----------------------------number 2931----------------------------
送魏大从军
匈奴犹未灭
唐朝
陈子昂
【送魏大从军】
匈奴犹未灭，魏绦复从戎。
帐别三河道，言追六郡雄。
雁山横代北，狐塞接云中。
勿使燕然上，惟留汉将功。
----------------------------number 2932----------------------------
晚次乐乡县
故乡杏无际
唐朝
陈子昂
【晚次乐乡县】
故乡杏无际，日暮且孤征。
川原迷旧国，道路入边城。
野戍荒烟断，深山古木平。
如何此时恨，噭噭夜猿鸣。
----------------------------number 2933----------------------------
燕昭王（南登碣石馆）
唐朝
陈子昂
【燕昭王】
南登碣石馆，遥望黄金台。
丘陵尽乔木，昭王安在哉？
霸图今已矣，驱马复归来。
----------------------------number 2934----------------------------
江南曲四首（其三）
日暮长江里
唐朝
储光羲
【江南曲四首（其三）】
日暮长江里，相邀归渡头。
落花如有意，来去逐轻舟。
----------------------------number 2935----------------------------
春夕
水流花谢两无情
唐朝
崔涂
【春夕】
水流花谢两无情，送尽东风过楚城。
蝴蝶梦中家万里，子规枝上月三更。
故园书动经年绝，华发春唯满镜生。
自是不归归便得，五湖烟景有谁争？
----------------------------number 2936----------------------------
孤雁（几行归塞尽）
唐朝
崔涂
【孤雁】
几行归塞尽，念尔独何之。
暮雨相呼失，寒塘欲下迟。
渚云低暗度，关月冷相随。
未必逢矰缴，孤飞自可疑。
----------------------------number 2937----------------------------
寻西山隐者不遇（绝顶一茅茨）
唐朝
邱为
【寻西山隐者不遇】
绝顶一茅茨，直上三十里。
扣关无僮仆，窥室惟案几。
若非巾柴车，应是钓秋水。
差池不相见，黾勉空仰止。
草色新雨中，松声晚窗里。
及兹契幽绝，自足荡心耳。
虽无宾主意，颇得清净理，
兴尽方下山，何必待之子。
----------------------------number 2938----------------------------
入朝洛堤步月（脉脉广川流）
唐朝
上官仪
【入朝洛堤步月】
脉脉广川流，
驱马历长洲。
鹊飞山月曙，
蝉噪野风秋。
----------------------------number 2939----------------------------
独不见（卢家少妇郁金香）
唐朝
沈佺期
【独不见】
卢家少妇郁金香，海燕双栖玳瑁梁。
九月寒砧催木叶，十年征戍忆辽阳。
白狼河北音书断，丹凤城南秋夜长。
谁知含愁独不见，更教明月照流黄。
----------------------------number 2940----------------------------
谷口书斋寄杨补阙（泉壑带茅茨）
唐朝
钱起
【谷口书斋寄杨补阙】
泉壑带茅茨，云霞生薜帷。
竹怜新雨后，山爱夕阳时。
闲鹭栖常早，秋花落更迟。
家童扫萝径，昨与故人期。
----------------------------number 2941----------------------------
凉州曲（葡萄美酒夜光杯）
唐朝
王翰
【凉州曲】
葡萄美酒夜光杯，
欲饮琵琶马上催。
醉卧沙场君莫笑，
古来征战几人回。
----------------------------number 2942----------------------------
夜宿七盘岭（独游千里外）
唐朝
沈佺期
【夜宿七盘岭】
独游千里外，高卧七盘西。
山月临窗近，天河入户低。
芳春平仲绿，清夜子规啼。
浮客空留听，褒城闻曙鸡。
----------------------------number 2943----------------------------
杂诗（闻道黄龙戍）
唐朝
沈佺期
【杂诗】
闻道黄龙戍，频年不解兵。
可怜闺里月，长在汉家营。
少妇今春意，良人昨夜情。
谁能将旗鼓，一为取龙城。
----------------------------number 2944----------------------------
江行望匡庐（咫尺愁风雨）
唐朝
钱起
【江行望匡庐】
咫尺愁风雨，匡庐不可登。
只疑云雾窟，犹有六朝僧。
----------------------------number 2945----------------------------
送僧归日本（上国随缘住）
唐朝
钱起
【送僧归日本】
上国随缘住，来途若梦行。
浮天沧海远，去世法舟轻。
水月通禅寂，鱼龙听梵声。
惟怜一灯影，万里眼中明。
----------------------------number 2946----------------------------
湘灵鼓瑟（善鼓云和瑟）
唐朝
钱起
【湘灵鼓瑟】
善鼓云和瑟，尝闻帝子灵。
冯夷空自舞，楚客不堪听。
苦调凄金石，清音入杳冥。
苍梧来怨慕，白芷动芳馨。
流水传湘浦，悲风过洞庭。
曲终人不见，江上数峰青。
----------------------------number 2947----------------------------
赠阙下裴舍人（二月黄鹂飞上林）
唐朝
钱起
【赠阙下裴舍人】
二月黄鹂飞上林，春城紫禁晓阴阴。
长乐钟声花外尽，龙池柳色雨中深。
阳和不散穷途恨，霄汉长怀捧日心。
献赋十年犹未遇，羞将白发对华簪。
----------------------------number 2948----------------------------
宫中词（寂寂花时闭院门）
唐朝
朱庆余
【宫中词】
寂寂花时闭院门，
美人相并立琼轩。
含情欲说宫中事，
鹦鹉前头不敢言。
----------------------------number 2949----------------------------
近试上张水部（洞房昨夜停红烛）
唐朝
朱庆余
【近试上张水部】
洞房昨夜停红烛，
待晓堂前拜舅姑。
妆罢低声问夫婿，
画眉深浅入时无。
----------------------------number 2950----------------------------
望蓟门（燕台一去客心惊）
唐朝
祖咏
燕台一去客心惊，笳鼓喧喧汉将营。
万里寒光生积雪，三边曙色动危旌。
沙场峰火侵胡月，海畔云山拥蓟城。
少小虽非投笔吏，论功还欲请长缨。
----------------------------number 2951----------------------------
春江花月夜（春江潮水连海平）
唐朝
张若虚
【春江花月夜】
春江潮水连海平，海上明月共潮生。
滟滟随波千万里，何处春江无月明？
江流宛转绕芳甸，月照花林皆似霰。
空里流霜不觉飞，汀上白沙看不见。
江天一色无纤尘，皎皎空中孤月轮。
江畔何人初见月？江月何年初照人？
人生代代无穷已，江月年年只相似。
不知江月待何人，但见长江送流水。
白云一片去悠悠，青枫浦上不胜愁。
谁家今夜扁舟子？何处相思明月楼？
可怜楼上月徘徊，应照离人妆镜台。
玉户帘中卷不去，捣衣砧上拂还来。
此时相望不相闻，愿逐月华流照君。
鸿雁长飞光不度，鱼龙潜跃水成文。
昨夜闲潭梦落花，可怜春半不还家。
江水流春去欲尽，江潭落月复西斜。
斜月沉沉藏海雾，碣石潇湘无限路。
不知乘月几人归？落月摇情满江树。
----------------------------number 2952----------------------------
长安秋望
云物凄清拂曙流
唐朝
赵嘏
【长安秋望】
云物凄清拂曙流，汉家宫阙动高秋。
残星几点雁横塞，长笛一声人倚楼。
紫艳半开篱菊静，红衣落尽渚莲愁。
鲈鱼正美不归去，空戴南冠学楚囚。
----------------------------number 2953----------------------------
寒塘
晓发梳临水
唐朝
赵嘏
【寒塘】
晓发梳临水，寒塘坐见秋。
乡心正无限，一雁度南楼。
----------------------------number 2954----------------------------
马嵬坡（玄宗回马杨妃死）
唐朝
郑畋
玄宗回马杨妃死，
云雨难忘日月新。
终是圣明天子事，
景阳宫井又何人。
----------------------------number 2955----------------------------
海棠
春风用意匀颜色
唐朝
郑谷
【海棠】
春风用意匀颜色，销得携觞与赋诗。
秾丽最宜新著雨，娇娆全在欲开时。
莫愁粉黛临窗懒，梁广丹青点笔迟。
朝醉暮吟看不足，羡他蝴蝶宿深枝。
----------------------------number 2956----------------------------
淮上与友人别（扬子江头杨柳春）
唐朝
郑谷
【淮上与友人别】
扬子江头杨柳春，
杨花愁杀渡江人。
数声风笛离亭晚，
君向潇湘我向秦。
----------------------------number 2957----------------------------
菊
王孙莫把比蓬蒿
唐朝
郑谷
【菊】
王孙莫把比蓬蒿，
九日枝枝近鬓毛。
露湿秋香满池岸，
由来不羡瓦松高。
----------------------------number 2958----------------------------
柳（半烟半雨江桥畔）
唐朝
郑谷
【柳】
半烟半雨江桥畔，
映杏映桃山路中。
会得离人无限意，
千丝万絮惹春风。
----------------------------number 2959----------------------------
曲江春草（花落江堤簇暖烟）
唐朝
郑谷
【曲江春草】
花落江堤簇暖烟。
雨余江色远相连。
香轮莫碾青毡破。
留与游人一醉眠。
----------------------------number 2960----------------------------
席上贻歌者
花月楼台近九衢
唐朝
郑谷
【席上贻歌者】
花月楼台近九衢，
清歌一曲倒金壶。
座中亦有江南客，
莫向春风唱鹧鸪。
----------------------------number 2961----------------------------
鹧鸪
暖戏烟芜锦翼齐
唐朝
郑谷
【鹧鸪】
暖戏烟芜锦翼齐，品流应得近山鸡。
雨昏青草湖边过，花落黄陵庙里啼。
游子乍闻征袖湿，佳人才唱翠眉低。
相呼相应湘江阔，苦竹丛深日向西。
----------------------------number 2962----------------------------
中年
漠漠秦云淡淡天
唐朝
郑谷
【中年】
漠漠秦云淡淡天，新年景象入中年。
情多最恨花无语，愁破方知酒有权。
苔色满墙寻故第，雨声一夜忆春田。
衰迟自喜添诗学，更把前题改数联。
----------------------------number 2963----------------------------
河湟旧卒
少年随将讨河湟
唐朝
张乔
【河湟旧卒】
少年随将讨河湟，
头白时清返故乡。
十万汉军零落尽，
独吹边曲向残阳。
----------------------------number 2964----------------------------
书边事（调角断清秋）
唐朝
张乔
【书边事】
调角断清秋，征人倚戍楼。
春风对青冢，白日落梁州。
大漠无兵阻，穷边有客游。
蕃情似此水，长愿向南流。
----------------------------number 2965----------------------------
蜀道后期（客心争日月）
唐朝
张说
【蜀道后期】
客心争日月，来往预期程。
秋风不相待，先至洛阳城。
----------------------------number 2966----------------------------
寄人（别梦依依到谢家）
唐朝
张说
【寄人】
别梦依依到谢家，
小廊回合曲阑斜。
多情只有春庭月，
犹为离人照落花。
----------------------------number 2967----------------------------
寄人（酷怜风月为多情）
唐朝
张说
【寄人】
酷怜风月为多情，
还到春时别恨生。
倚柱寻思倍惆怅，
一场春梦不分明。
----------------------------number 2968----------------------------
山行留客（山光物态弄春晖）
唐朝
张旭
【山行留客】
山光物态弄春晖，
莫为轻阴便拟归。
纵使晴明无雨色，
入云深处亦沾衣。
----------------------------number 2969----------------------------
东都望幸
懒修珠翠上高台
唐朝
章碣
【东都望幸】
懒修珠翠上高台，
眉月连娟恨不开。
纵使东巡也无益，
君王自领美人来。
----------------------------number 2970----------------------------
陇西行（誓扫匈奴不顾身）
唐朝
陈陶
【陇西行】
誓扫匈奴不顾身，
五千貂锦丧胡尘。
可怜无定河边骨，
犹是春闺梦里人。
----------------------------number 2971----------------------------
水调词（之九）
唐朝
陈陶
【水调词】
沙塞依稀落日边，
寒宵魂梦怯山川。
离居渐觉笙歌懒，
君逐嫖姚已十年。
----------------------------number 2972----------------------------
水调词（之七）
唐朝
陈陶
【水调词】
长夜孤眠倦锦衾，
秦楼霜月苦边心。
征衣一倍装绵厚，
犹虑交河雪冻深。
----------------------------number 2973----------------------------
长相思（相思长相思）
唐朝
陈羽
【长相思】
相思长相思，相思无限极。
相思苦相思，相思损容色。
容色真可惜，相思不可彻。
日日长相思，相思肠断绝。
肠断绝，泪还续，闲人莫作相思曲。
----------------------------number 2974----------------------------
从军行
海畔风吹冻泥裂
唐朝
陈羽
【从军行】
海畔风吹冻泥裂，
梧桐叶落枝梢折。
横笛闻声不见人，
红旗直上天山雪。
----------------------------number 2975----------------------------
寄夫（夫戍边关妾在吴）
唐朝
陈玉兰
【寄夫】
夫戍边关妾在吴，
西风吹妾妾忧夫。
一行书信千行泪，
寒到君边衣到无？
----------------------------number 2976----------------------------
登鹳雀楼
迥临飞鸟上
唐朝
畅当
【登鹳雀楼】
迥临飞鸟上，高出世尘间。
天势围平野，河流入断山。
----------------------------number 2977----------------------------
己亥岁感事（泽国江山入战图）
唐朝
曹松
【己亥岁感事】
泽国江山入战图，
生民何计乐樵苏？
凭君莫话封侯事，
一将功成万骨枯！
----------------------------number 2978----------------------------
南海旅次
忆归休上越王台
唐朝
曹松
【南海旅次】
忆归休上越王台，归思临高不易裁。
为客正当无雁处，故园谁道有书来。
城头早角吹霜尽，郭里残潮荡月回。
心似百花开未得，年年争发被春催。
----------------------------number 2979----------------------------
北郭闲思（山前山后是青草）
唐朝
曹邺
【北郭闲思】
山前山后是青草，
尽日出门还掩门。
每思骨肉在天畔，
来看野翁怜子孙。
----------------------------number 2980----------------------------
碧寻宴上有怀知己（荻花芦叶满溪流）
唐朝
曹邺
【碧寻宴上有怀知己】
荻花芦叶满溪流，一簇笙歌在水楼。
金管曲长人尽醉，玉簪恩重独生愁。
女萝力弱难逢地，桐树心孤易感秋。
莫怪当欢却惆怅，全家欲上五湖舟。
----------------------------number 2981----------------------------
薄命妾（薄命常恻恻）
唐朝
曹邺
【薄命妾】
薄命常恻恻，出门见南北。
刘郎马蹄疾，何处去不得。
泪珠不可收，虫丝不可织。
知君绿桑下，更有新相识。
----------------------------number 2982----------------------------
关试前送进士姚潜下第归南阳（马嘶残日没残霞）
唐朝
曹邺
【关试前送进士姚潜下第归南阳】
马嘶残日没残霞，
二月东风便到家。
莫羡长安占春者，
明年始见故园花。
----------------------------number 2983----------------------------
和谢豫章从宋公戏马台送孔令（碧树杳云暮）
唐朝
曹邺
【和谢豫章从宋公戏马台送孔令】
碧树杳云暮，朔风自西来。
佳人忆山水，置酒在高台。
不必问流水，坐来日已西。
劝君速归去，正及鹧鸪啼。
----------------------------number 2984----------------------------
枫桥夜泊（月落乌啼霜满天）
唐朝
张继
月落乌啼霜满天，
江枫渔火对愁眠。
姑苏城外寒山寺，
夜半钟声到客船。
----------------------------number 2985----------------------------
宫词（自倚能歌曲）
唐朝
张祜
【宫词】
自倚能歌曲，先皇掌上怜。
新曲何处唱？肠断李延年。
----------------------------number 2986----------------------------
宫词二首（故国三千里）
唐朝
张祜
【宫词二首其一】
故国三千里，深宫二十年。
一声何满子，双泪落君前。
----------------------------number 2987----------------------------
观魏博何相公猎
晓出禁城东
唐朝
张祜
【观魏博何相公猎】
晓出禁城东，分围浅草中。
红旗开向日，白马骤迎风。
背手抽金镞，翻身控角弓。
万人齐指处，一雁落寒空。
----------------------------number 2988----------------------------
千秋乐（八月平时花萼楼）
唐朝
张祜
【千秋乐】
八月平时花萼楼，
万方同乐奏千秋。
倾城人看长竿出，
一伎初成妙解愁。
----------------------------number 2989----------------------------
赠内人（禁门宫树月痕过）
唐朝
张祜
禁门宫树月痕过，
媚眼惟看宿鹭窠。
斜拔玉钗灯影畔，
剔开红焰救飞蛾。
----------------------------number 2990----------------------------
纵游淮南
十里长街市井连
唐朝
张祜
【纵游淮南】
十里长街市井连，
月明桥上看神仙。
人生只合扬州死，
禅智山光好墓田。
----------------------------number 2991----------------------------
成都曲（锦江近西烟水绿）
唐朝
张籍
【成都曲】
锦江近西烟水绿，
新雨山头荔枝熟。
万里桥边多酒家，
游人爱向谁家宿。
----------------------------number 2992----------------------------
法雄寺东楼（汾阳旧宅今为寺）
唐朝
张籍
【法雄寺东楼】
汾阳旧宅今为寺，
犹有当时歌舞楼。
四十年来车马寂，
古槐深巷暮蝉愁。
----------------------------number 2993----------------------------
节妇吟（君知妾有夫）
唐朝
张籍
【节妇吟】
君知妾有夫，赠妾双明珠。
感君缠绵意，系在红罗褥。
妾家高楼连苑起，良人持戟明光里。
知君用心如明月，事夫誓拟同生死。
还君明珠双泪垂，恨不相逢未嫁时。
----------------------------number 2994----------------------------
凉州词（边城暮雨雁飞低）
唐朝
张籍
【凉州词】
边城暮雨雁飞低，
芦笋初生渐欲齐。
无数铃声遥过碛，
应驮白练到安西。
----------------------------number 2995----------------------------
邻妇哭征夫（双鬟初合便分离）
唐朝
张籍
【邻妇哭征夫】
双鬟初合便分离，
万里征夫不得随。
今日军回身独没，
去时鞍马别人骑。
----------------------------number 2996----------------------------
没蕃故人（前年戍月支）
唐朝
张籍
【没蕃故人】
前年戍月支，城下没全师。
蕃汉断消息，死生长别离。
无人收废帐，归马识残旗。
欲祭疑君在，天涯哭此时。
----------------------------number 2997----------------------------
猛虎行（南山北山树冥冥）
唐朝
张籍
【猛虎行】
南山北山树冥冥，猛虎白日绕村行。
向晚一身当道食，山中麋鹿尽无声。
年年养子在深谷，雌雄上下不相逐。
谷中近窟有山村，长向村家取黄犊。
王陵年少不敢射，空来林下看行迹。
----------------------------number 2998----------------------------
牧童词（远牧牛）
唐朝
张籍
【牧童词】
远牧牛，绕村四面禾黍稠。
陂中饥鸟啄牛背，令我不得戏垅头。
入陂草多牛散行，白犊时向芦中鸣。
隔堤吹叶应同伴，还鼓长鞭三四声。
「牛牛食草莫相触，官司家截尔头上角！」
----------------------------number 2999----------------------------
秋山（秋山无云复可风）
唐朝
张籍
【秋山】
秋山无云复可风，
溪头看月出深松。
草堂不闭石床静，
叶间坠露声重重。
----------------------------number 3000----------------------------
秋思（洛阳城里见秋风）
唐朝
张籍
【秋思】
洛阳城里见秋风，
欲作家书意万重。
复恐匆匆说不尽，
行人临发又开封。
----------------------------number 3001----------------------------
野老歌（老农家贫在山住）
唐朝
张籍
【野老歌】
老农家贫在山住，耕种山田三四亩。
苗疏税多不得食，输入官仓化为土。
岁暮锄犁傍空室，呼儿登山收橡实。
西江贾客珠百斛，船中养犬长食肉。
----------------------------number 3002----------------------------
湘江曲（湘水无潮秋水阔）
唐朝
张籍
【湘江曲】
湘水无潮秋水阔，
湘中月落行人发。
送人发，送人归，
白蘋茫茫鹧鸪飞。
----------------------------number 3003----------------------------
夜到渔家（渔家在江口）
唐朝
张籍
【夜到渔家】
渔家在江口，潮水入柴扉。
行客欲投宿，主人犹未归。
竹深村路远，月出钓船稀。
遥见寻沙岩，春风动草衣。
----------------------------number 3004----------------------------
征妇怨（九月匈奴杀边将）
唐朝
张籍
【征妇怨】
九月匈奴杀边将，汉军全没辽水上。
百里无人收白骨，家家城下招魂葬。
妇人依倚子与夫，同居贫贱心亦舒。
夫死战场子在腹，妾身虽存如昼烛。
----------------------------number 3005----------------------------
边词（五原春色旧来迟）
唐朝
张敬忠
【边词】
五原春色旧来迟，
二月垂杨未挂丝。
即今河畔冰开日，
正是长安花落时。
----------------------------number 3006----------------------------
题红叶
流水何太急
唐朝
韩氏
【题红叶】
流水何太急，深宫尽日闲。
殷勤谢红叶，好去到人间。
----------------------------number 3007----------------------------
酬程近秋夜即事见赠（长簟迎风早）
唐朝
韩翃
【酬程近秋夜即事见赠】
长簟迎风早，空城澹月华。
星河秋一雁，砧杵夜千家。
节候看应晚，心期卧已赊。
向来吟秀句，不觉已鸣鸦。
----------------------------number 3008----------------------------
除夜宿石头驿（旅馆谁相问）
唐朝
戴叔伦
【除夜宿石头驿】
旅馆谁相问？寒灯独可亲。
一年将尽夜，万里未归人。
寥落悲前事，支离笑此身。
愁颜与衰鬓，明日又逢春。
----------------------------number 3009----------------------------
欸乃曲五首（湘江二月春水平）
唐朝
元结
【欸乃曲五首其二】
湘江二月春水平，
满月和风宜夜行。
唱桡欲过平阳戍，
守吏相呼问姓名。
----------------------------number 3010----------------------------
复偶见（半身映竹轻闻语）
唐朝
韩翃
【复偶见】
半身映竹轻闻语，
一手揭帘微转头。
此意别人应未觉，
不胜情绪两风流。
----------------------------number 3011----------------------------
复偶见（桃花脸薄难藏泪）
唐朝
韩翃
【复偶见】
桃花脸薄难藏泪，
柳叶眉长易觉愁。
密迹未成当面笑，
几回抬眼又低头。
----------------------------number 3012----------------------------
复偶见（雾为襟袖玉为冠）
唐朝
韩翃
【复偶见】
雾为襟袖玉为冠，
半似羞人半忍寒。
别易会难长自叹，
转身应把泪珠弹。
----------------------------number 3013----------------------------
想得（两重门里玉堂前）
唐朝
韩翃
【想得】
两重门里玉堂前，
寒食花枝月午天。
想得那人垂手立，
娇羞不肯上秋千。
----------------------------number 3014----------------------------
同题仙游观（仙台初见五城楼）
唐朝
韩翃
【同题仙游观】
仙台初见五城楼，风物凄凄宿雨收。
山色遥连秦树晚，砧声近报汉宫秋。
疏松影落空坛静，细草香生小洞幽。
何用别寻方外去，人间亦自有丹丘。
----------------------------number 3015----------------------------
章台柳（章台柳）
唐朝
韩翃
【章台柳】
寄柳氏
章台柳，章台柳，
往日依依今在否？
纵使长条似旧垂，
也应攀折他人手。
----------------------------number 3016----------------------------
调笑令（边草）
唐朝
戴叔伦
【调笑令】
边草，边草，
边草尽来兵老。
山南山北雪晴，
千里万里月明。
明月，明月，
胡笳一声愁绝。
----------------------------number 3017----------------------------
江乡故人偶集客舍（天秋月又满）
唐朝
戴叔伦
【江乡故人偶集客舍】
天秋月又满，城阙夜千重。
还作江南会，翻疑梦里逢。
风枝惊暗鹊，露草泣寒虫。
羁旅长堪醉，相留畏晓钟。
----------------------------number 3018----------------------------
塞上曲（汉家旗帜满阴山）
唐朝
戴叔伦
【塞上曲】
汉家旗帜满阴山，
不遣胡儿匹马还。
愿得此身长报国，
何须生入玉门关。
----------------------------number 3019----------------------------
苏溪亭
苏溪亭上草漫漫
唐朝
戴叔伦
苏溪亭上草漫漫，
谁倚东风十二阑？
燕子不归春事晚，
一汀烟雨杏花寒。
----------------------------number 3020----------------------------
舂陵行并序
军国多所需
唐朝
元结
【舂陵行并序】
　　癸卯岁，漫叟授道州刺史。道州旧四万余户，经贼已来，不满四千，大半不胜赋税。到官未五十日，承诸使征求符牒二百余封，皆曰：失其限者，罪至贬削。於戏！若悉应其命，则州县破乱，刺史欲焉逃罪；若不应命，又即获罪戾，必不免也。吾将守官，静以安人，待罪而已。此州是舂陵故地，故作《舂陵行》以达下情。
军国多所需，切责在有司。
有司临郡县，刑法竞欲施。
供给岂不忧？征敛又可悲。
州小经乱亡，遗人实困疲。
大乡无十家，大族命单赢。
朝餐是草根，暮食仍木皮。
出言气欲绝，意速行步迟。
追呼尚不忍，况乃鞭扑之！
邮亭传急符，来往迹相追。
更无宽大恩，但有迫促期。
欲令鬻儿女，言发恐乱随。
悉使索其家，而又无生资。
听彼道路言，怨伤谁复知！
去冬山贼来，杀夺几无遗。
所愿见王官，抚养以惠慈。
奈何重驱逐，不使存活为！
安人天子命，符节我所持。
州县忽乱亡，得罪复是谁？
逋缓违诏令，蒙责固其宜。
前贤重守分，恶以祸福移。
亦云贵守官，不爱能适时。
顾惟孱弱者，正直当不亏。
何人采国风，吾欲献此辞。
----------------------------number 3021----------------------------
石鱼湖上醉歌并序（石鱼湖，似洞庭）
唐朝
元结
【石鱼湖上醉歌并序】
　　漫叟以公田米酿酒，因休暇则载酒于湖上，时取一醉。欢醉中，据湖岸引臂向鱼取酒，使舫载之，遍饮坐者。意疑倚巴丘酌于君山之上，诸子环洞庭而坐，酒舫泛泛然触波涛而往来者，乃作歌以长之。
石鱼湖，似洞庭，夏水欲满君山春。
山为樽，水为沼，酒徒历历坐洲岛。
长风连日作大浪，不能废人运酒舫。
我持长瓢坐巴丘，酌饮四座以散愁。
----------------------------number 3022----------------------------
贼退示官吏（昔岁逢太平）
唐朝
元结
【贼退示官吏】
　　癸卯岁，西原贼入道州，焚烧杀掠，几尽而去。明年，贼又攻永州，破邵，不犯此州边鄙而退。岂力能制敌欤，盖蒙其伤怜而已！诸使何为忍苦征敛，故作诗一篇以示官吏。
昔岁逢太平，山林二十年。
泉源在庭户，洞壑当门前。
井税有长期，日晏犹得眠。
忽然遭世变，数岁亲戎旃。
今来典斯郡，山夷又纷然。
城小贼不屠，人贫伤可怜。
是以陷邻境，此州独见全。
使臣将王命，岂不如贼焉？
令彼征敛者，迫之如火煎。
谁能绝人命，以作时世贤！
思欲委符节，引竿自刺船。
将家就鱼麦，归老江湖边。
----------------------------number 3023----------------------------
江南行
茨菰叶烂别西湾
唐朝
张潮
【江南行】
茨菰叶烂别西湾，
莲子花开不见还。
妾梦不离江上水，
人传郎在凤凰山。
----------------------------number 3024----------------------------
河传（渺莽云水）
唐朝
张泌
【河传】
渺莽云水，惆怅暮帆，去程迢递。
夕阳芳草，千里万里，雁声无限起。
梦魂悄断烟波里，心如醉，相见何处是？
锦屏香冷，无睡，被头多少泪！
----------------------------number 3025----------------------------
寄人（别梦依依到谢家）
唐朝
张泌
别梦依依到谢家，
小廊回合曲阑斜。
多情只有春庭月，
犹为离人照落花。
----------------------------number 3026----------------------------
寄人（酷怜风月为多情）
唐朝
张泌
【寄人】
酷怜风月为多情，
还到春时别恨生。
倚柱寻思倍惆怅，
一场春梦不分明。
----------------------------number 3027----------------------------
九日登望仙台呈刘明府（汉文皇帝有高台）
唐朝
崔曙
【九日登望仙台呈刘明府】
汉文皇帝有高台，此日登临曙色开。
三晋云山皆北向，二陵风雨自东来。
关门令尹谁能识，河上仙翁去不回。
且欲近寻彭泽宰，陶然共醉菊花怀。
----------------------------number 3028----------------------------
田家（父耕原上田）
唐朝
聂夷中
【田家】
父耕原上田，子斸山下荒。
六月禾未秀，官家已修仓。
----------------------------number 3029----------------------------
咏田家（二月卖新丝）
唐朝
聂夷中
【咏田家】
二月卖新丝，五月粜新谷。
医得眼前疮，剜却心头肉。
我愿君王心，化作光明烛。
不照绮罗筵，只照逃亡屋。
----------------------------number 3030----------------------------
寒食
二月江南花满枝
唐朝
孟云卿
【寒食】
二月江南花满枝，
他乡寒食远堪悲。
贫居往往无烟火，
不独明朝为子推。
----------------------------number 3031----------------------------
闺怨（雁尽书难寄）
唐朝
沈如筠
【闺怨】
雁尽书难寄，愁多梦不成。
愿随孤月影，流照伏波营。
----------------------------number 3032----------------------------
题龙阳县青草湖（西风吹老洞庭波）
唐朝
唐温如
【题龙阳县青草湖】
西风吹老洞庭波，
一夜湘君白发多。
醉后不知天在水，
满船清梦压星河。
----------------------------number 3033----------------------------
初渡汉江
襄阳好向岘亭看
唐朝
唐无名氏
【初渡汉江】
襄阳好向岘亭看，
人物萧条属岁阑。
为报习家多置酒，
夜来风雪过江寒。
----------------------------number 3034----------------------------
哥舒歌（北斗七星高）
唐朝
西鄙人
北斗七星高，哥舒夜带刀。
至今窥牧马，不敢过临洮。
----------------------------number 3035----------------------------
水调歌
平沙落日大荒西
唐朝
唐无名氏
【水调歌】
平沙落日大荒西，
陇上明星高复低。
孤山几处看烽火，
壮士连营候鼓鼙。
----------------------------number 3036----------------------------
杂诗（花落长川草色青）
唐朝
唐无名氏
【杂诗】
花落长川草色青，
暮山重迭雨冥冥。
逢春便觉飘蓬苦，
今日分飞一涕零。
----------------------------number 3037----------------------------
杂诗（近寒食雨草萋萋）
唐朝
唐无名氏
【杂诗】
近寒食雨草萋萋，
著麦苗风柳映堤。
等是有家归未得，
杜鹃休向耳边啼。
----------------------------number 3038----------------------------
杂诗
旧山虽在不关身
唐朝
唐无名氏
【杂诗】
旧山虽在不关身，
且向长安过暮春。
一树梨花一溪月，
不知今夜属何人？
----------------------------number 3039----------------------------
杂诗
无定河边暮角声
唐朝
唐无名氏
【杂诗】
无定河边暮角声，
赫连台畔旅人情。
函关归路千余里，
一夕秋风白发生。
----------------------------number 3040----------------------------
杂诗（一去辽阳系梦魂）
唐朝
唐无名氏
【杂诗】
一去辽阳系梦魂，
忽传征骑到中门。
纱窗不肯施红粉，
徒遣萧郎问泪痕。
----------------------------number 3041----------------------------
临江仙（饮散离亭西去）
唐朝
徐昌图
【临江仙】
饮散离亭西去，浮生常恨飘蓬。
回头烟柳渐重重。
淡云孤雁远，寒日暮天红。
今夜画船何处？潮平淮月朦胧。
酒醒人静奈愁浓。
残灯孤枕梦，轻浪五更风。
----------------------------number 3042----------------------------
山行
青枥林深亦有人
唐朝
项斯
【山行】
青枥林深亦有人，一渠流水数家分。
山当日午回峰影，草带泥痕过鹿群。
蒸茗气从茅舍出，缲丝声隔竹篱闻。
行逢卖药归来客，不惜相随入岛云。
----------------------------number 3043----------------------------
送人（惆怅人间万事违）
唐朝
徐月英
【送人】
惆怅人间万事违，
两人同去一人归。
生憎平望亭前水，
忍照鸳鸯相背飞。
----------------------------number 3044----------------------------
白鸽（举翼凌空碧）
唐朝
徐寅
【白鸽】
举翼凌空碧，依人到大邦。
粉翎栖画阁，雪影拂琼窗。
振鹭堪为侣，鸪鸠好作双。
狎鸥归未得，睹尔忆晴江。
----------------------------number 3045----------------------------
笔（君子三端擅一名）
唐朝
徐寅
【笔】
君子三端擅一名，
秋毫虽细握非轻。
军书羽檄教谁录，
帝命王言待我成。
势健岂饶肥水阵，
锋聒还学历山耕。
毛乾时有何人润，
尽把焚烧恨始平。
----------------------------number 3046----------------------------
宫词（十二楼中尽晓妆）
唐朝
薛逢
【宫词】
十二楼中尽晓妆，望仙楼上望君王。
锁衔金兽连环冷，水滴铜龙昼漏长。
云髻罢梳还对镜，罗衣欲换更添香。
遥窥正殿帘开处，袍袴宫人扫御床。
----------------------------number 3047----------------------------
采莲舟（风前一叶压荷蕖）
唐朝
薛涛
【采莲舟】
风前一叶压荷蕖，
解报新秋又得鱼。
兔走乌驰人语静，
满溪红袂棹歌初。
----------------------------number 3048----------------------------
蝉（露涤音清远）
唐朝
薛涛
【蝉】
露涤音清远，风吹故叶齐。
声声似相接，各在一枝栖。
----------------------------number 3049----------------------------
池上双凫（双栖绿池上）
唐朝
薛涛
【池上双凫】
双栖绿池上，朝去暮飞还。
更忆将雏日，同心莲叶间。
----------------------------number 3050----------------------------
筹边楼
平临云鸟八窗秋
唐朝
薛涛
【筹边楼】
平临云鸟八窗秋，
壮压西川四十州。
诸将莫贪羌族马，
最高层处见边头！
----------------------------number 3051----------------------------
柳絮（二月杨花轻复微）
唐朝
薛涛
【柳絮】
二月杨花轻复微，
春风摇荡惹人衣。
他家本是无情物，
一向南飞又北飞。
----------------------------number 3052----------------------------
月（魄依钩样小）
唐朝
薛涛
【月】
魄依钩样小，扇逐汉机团。
细影将圆质，人间几处看。
----------------------------number 3053----------------------------
宣上人见示与诸公（许厕高斋唱）
唐朝
薛涛
【宣上人见示与诸公】
许厕高斋唱，涓泉定不如。
可怜谯记室，流水满禅居。
----------------------------number 3054----------------------------
秋泉（泠色初澄一带烟）
唐朝
薛涛
【秋泉】
泠色初澄一带烟，
幽声遥泻十丝弦。
长来枕上牵情思，
不使愁人半夜眠。
----------------------------number 3055----------------------------
秋日湖上（落日五湖游）
唐朝
薛莹
【秋日湖上】
落日五湖游，烟波处处愁。
浮沉千古事，谁与问东流？
----------------------------number 3056----------------------------
写真寄外
欲下丹青笔
唐朝
薛媛
【写真寄外】
欲下丹青笔，先拈宝镜寒。
已惊颜索寞，渐觉鬓凋残。
泪眼描将易，愁肠写出难。
恐君浑忘却，时展画图看。
----------------------------number 3057----------------------------
浣溪沙（红蓼渡头秋正雨）
唐朝
薛昭蕴
【浣溪沙】
红蓼渡头秋正雨，
印沙鸥迹自成行。
整鬟飘袖野风香。
不语含嚬深浦里，
几回愁煞棹船郎。
燕归帆尽水茫茫。
----------------------------number 3058----------------------------
浣溪沙（倾国倾城恨有余）
唐朝
薛昭蕴
【浣溪沙】
倾国倾城恨有余，
几多红泪泣姑苏，
倚风凝睇雪肌肤。
吴主山河空落日，
越王宫殿半平芜，
藕花菱蔓满重湖。
----------------------------number 3059----------------------------
谒金门（春满院）
唐朝
薛昭蕴
【谒金门】
春满院，叠损罗衣金线。
睡觉水精帘未卷，檐前双语燕。
斜掩金铺一扇，满地落花千片。
早是相思肠欲断，忍教频梦见。
----------------------------number 3060----------------------------
采桑子（当时月下分飞处）
宋朝
晏几道
【采桑子】
当时月下分飞处，
依旧凄凉。
也会思量，
不道孤眠夜更长。
泪痕揾遍鸳鸯枕，
重绕回廊。
月上东窗，
长到如今欲断肠。
----------------------------number 3061----------------------------
采桑子（非花非雾前时见）
宋朝
晏几道
【采桑子】
非花非雾前时见，
满眼娇春。
浅笑微颦，
恨隔垂帘看未真。
殷勤借问家何处，
不在红尘。
若是朝云，
宜作今宵梦里人。
----------------------------number 3062----------------------------
采桑子（高吟烂醉淮西月）
宋朝
晏几道
【采桑子】
高吟烂醉淮西月，
诗酒相留。
明日归舟，
碧藕花中醉过秋。
文姬赠别双团扇，
自写银钩。
散尽离愁，
携得清风出画楼。
----------------------------number 3063----------------------------
采桑子（红窗碧玉新名旧）
宋朝
晏几道
【采桑子】
红窗碧玉新名旧，
犹绾双螺。
一寸秋波，
千斛明珠觉未多。
小来竹马同游客，
惯听清歌。
今日蹉跎，
恼乱工夫晕翠蛾。
----------------------------number 3064----------------------------
采桑子（花前独占春风早）
宋朝
晏几道
【采桑子】
花前独占春风早，
长爱江梅。
秀艳清杯，
芳意先愁凤管催。
寻香已落闲人后，
此恨难裁。
更晚须来，
却恐初开胜未开。
----------------------------number 3065----------------------------
采桑子（花时恼得琼枝瘦）
宋朝
晏几道
【采桑子】
花时恼得琼枝瘦，
半被残香。
睡损梅妆，
红泪今春第一行。
风流笑伴相逢处，
白马游缰。
共折垂杨，
手捻芳条说夜长。
----------------------------number 3066----------------------------
采桑子（金风玉露初凉夜）
宋朝
晏几道
【采桑子】
金风玉露初凉夜，
秋草窗前。
浅醉闲眠，
一枕江风梦不圆。
长情短恨难凭寄，
枉费红笺。
试拂幺弦，
却恐琴心可暗传。
----------------------------number 3067----------------------------
采桑子（芦鞭坠遍杨花陌）
宋朝
晏几道
【采桑子】
芦鞭坠遍杨花陌，
晚见珍珍。
疑是朝云，
来作高唐梦里人。
应怜醉落楼中帽，
长带歌尘。
试拂香茵，
留解金鞍睡过春。
----------------------------number 3068----------------------------
采桑子（年年此夕东城见）
宋朝
晏几道
【采桑子】
年年此夕东城见，
欢意匆匆。
明日还重，
却在楼台缥缈中。
垂螺拂黛清歌女，
曾唱相逢。
秋月春风，
醉枕香衾一岁同。
----------------------------number 3069----------------------------
采桑子（秋来更觉消魂苦）
宋朝
晏几道
【采桑子】
秋来更觉消魂苦，
小字还稀。
坐想行思，
怎得相看似旧时。
南楼把手凭肩处，
风月应知。
别后除非，
梦里时时得见伊。
----------------------------number 3070----------------------------
采桑子（秋千散后朦胧月）
宋朝
晏几道
【采桑子】
秋千散后朦胧月，
满院人闲。
几处雕阑，
一夜风吹杏粉残。
昭阳殿里春衣就，
金缕初干。
莫信朝寒，
明日花前试舞看。
----------------------------number 3071----------------------------
采桑子（日高庭院杨花转）
宋朝
晏几道
【采桑子】
日高庭院杨花转，
闲淡春风。
昨夜匆匆，
颦入遥山翠黛中。
金盆水冷菱花净，
满面残红。
欲洗犹慵，
弦上啼乌此夜同。
----------------------------number 3072----------------------------
采桑子（双螺未学同心绾）
宋朝
晏几道
【采桑子】
双螺未学同心绾，
已占歌名。
月白风清，
长倚昭华笛里声。
知音敲尽朱颜改，
寂寞时情。
一曲离亭，
借与青楼忍泪听。
----------------------------number 3073----------------------------
采桑子（谁将一点凄凉意）
宋朝
晏几道
【采桑子】
谁将一点凄凉意，
送入低眉。
画箔闲垂，
多是今宵得睡迟。
夜痕记尽窗间月，
曾误心期。
准拟相思，
还是窗间记月时。
----------------------------number 3074----------------------------
采桑子（无端恼破桃源梦）
宋朝
晏几道
【采桑子】
无端恼破桃源梦，
明日青楼。
玉腻花柔，
不学行云易去留。
应嫌衫袖前香冷，
重傍金虬。
歌扇风流，
遮尽归时翠黛愁。
----------------------------number 3075----------------------------
采桑子（西楼月下当时见）
宋朝
晏几道
【采桑子】
西楼月下当时见，
泪粉偷匀。
歌罢还颦。
恨隔炉烟看未真。
别来楼外垂杨缕，
几换青春。
倦客红尘，
长记楼中粉泪人。
----------------------------number 3076----------------------------
采桑子（湘妃浦口莲开尽）
宋朝
晏几道
【采桑子】
湘妃浦口莲开尽，
昨夜红稀。
懒过前溪，
闲舣扁舟看雁飞。
去年谢女池边醉，
晚雨霏微。
记得归时，
旋折新荷盖舞衣。
----------------------------number 3077----------------------------
采桑子（心期昨夜寻思遍）
宋朝
晏几道
【采桑子】
心期昨夜寻思遍，
犹负殷勤。
齐斗堆金，
难买丹诚一寸真。
须知枕上尊前意，
占得长春。
寄语东邻，
似此相看有几人。
----------------------------number 3078----------------------------
采桑子（宜春苑外楼堪倚）
宋朝
晏几道
【采桑子】
宜春苑外楼堪倚，
雪意方浓。
雁影冥濛，
正共银屏小景同。
可无人解相思处，
昨夜东风。
梅蕊应红，
知在谁家锦字中。
----------------------------number 3079----------------------------
采桑子（昭华凤管知名久）
宋朝
晏几道
【采桑子】
昭华凤管知名久，
长闭帘栊。
闻道春慵，
方倚庭花晕脸红。
可怜金谷无人后，
此会相逢。
三弄临风，
送得当筵玉盏空。
----------------------------number 3080----------------------------
采桑子（征人去日殷勤嘱）
宋朝
晏几道
【采桑子】
征人去日殷勤嘱，
莫负心期。
寒雁来时，
第一传书慰别离。
轻春织就机中素，
泪墨题诗。
欲寄相思，
日日高楼看雁飞。
----------------------------number 3081----------------------------
长相思（长相思，长相思）
宋朝
晏几道
【长相思】
长相思，长相思。
若问相思甚了期，
除非相见时。
长相思，长相思。
欲把相思说似谁，
浅情人不知。
----------------------------number 3082----------------------------
愁倚阑令（春罗薄）
宋朝
晏几道
【愁倚阑令】
春罗薄，酒醒寒，梦初残。
攲枕片时云雨事，已关山。
楼上斜日阑干，
楼前路、曾试雕鞍。
拚却一襟怀远泪，倚阑看。
----------------------------number 3083----------------------------
愁倚阑令（花阴月）
宋朝
晏几道
【愁倚阑令】
花阴月，柳梢莺，近清明。
长恨去年今夜雨，洒离亭。
枕上怀远诗成，
红笺纸、小砑吴绫。
寄与征人教念远，莫无情。
----------------------------number 3084----------------------------
愁倚阑令（凭江阁）
宋朝
晏几道
【愁倚阑令】
凭江阁，看烟鸿，恨春浓。
还有当年闻笛泪，洒东风。
时候草绿花红，
斜阳外、远水溶溶。
浑似阿莲双枕畔，画屏中。
----------------------------number 3085----------------------------
丑奴儿（日高庭院杨花转）
宋朝
晏几道
【丑奴儿】
日高庭院杨花转，
闲淡春风。
莺语惺忪，
似笑金屏昨夜空。
娇慵未洗匀妆手，
闲印斜红。
新恨重重，
都与年时旧意同。
----------------------------number 3086----------------------------
丑奴儿（夜来酒醒清无梦）
宋朝
晏几道
【丑奴儿】
夜来酒醒清无梦，
愁倚阑干。
露滴轻寒，
雨打芙蓉泪不干。
佳人别后音尘悄，
瘦尽难拚。
明月无端，
已过红楼十二间。
----------------------------number 3087----------------------------
点绛唇（碧水东流）
宋朝
晏几道
【点绛唇】
碧水东流，
漫题凉叶津头寄。
谢娘春意，
临水颦双翠。
日日骊歌，
空费行人泪。
成何计，未如浓醉，
闲掩红楼睡。
----------------------------number 3088----------------------------
点绛唇（湖上西风）
宋朝
晏几道
【点绛唇】
湖上西风，
露花啼处秋香老。
谢家春草，
唱得清商好。
笑倚兰舟，
转尽新声了。
烟波渺，暮云稀少，
一点凉蟾小。
----------------------------number 3089----------------------------
点绛唇（花信来时）
宋朝
晏几道
【点绛唇】
花信来时，
恨无人似花依旧。
又成春瘦，
折断门前柳。
天与多情，
不与长相守。
分飞后，泪痕和酒，
占了双罗袖。
----------------------------number 3090----------------------------
点绛唇（明日征鞭）
宋朝
晏几道
【点绛唇】
明日征鞭，
又将南陌垂杨折。
自怜轻别，
拚得音尘绝。
杏子枝边，
倚处阑干月。
依前缺，去年时节，
旧事无人说。
----------------------------number 3091----------------------------
点绛唇（妆席相逢）
宋朝
晏几道
【点绛唇】
妆席相逢，
旋匀红泪歌金缕。
意中曾许，
欲共吹花去。
长爱荷香，
柳色殷桥路。
留人住，淡烟微雨，
好个双栖处。
----------------------------number 3092----------------------------
蝶恋花（碧落秋风吹玉树）
宋朝
晏几道
【蝶恋花】
碧落秋风吹玉树，
翠节红旌，晚过银河路。
休笑星机停弄杼，凤帏已在云深处。
楼上金针穿绣缕，
谁管天边，隔岁分飞苦。
试等夜阑寻别绪，泪痕千点罗衣露。
----------------------------number 3093----------------------------
蝶恋花（碧草池塘春又晚）
宋朝
晏几道
【蝶恋花】
碧草池塘春又晚，
小叶风娇，尚学娥妆浅。
双燕来时还念远，珠帘绣户杨花满。
绿柱频移弦易断，
细看秦筝，正似人情短。
─曲啼乌心绪乱，红颜暗与流年换。
----------------------------number 3094----------------------------
蝶恋花（碧玉高楼临水住）
宋朝
晏几道
【蝶恋花】
碧玉高楼临水住，
红杏开时，花底曾相遇。
─曲阳春春已暮，晓莺声断朝云去。
远水来从楼下路，
过尽流波，未得鱼中素。
月细风尖垂柳渡，梦魂长在分襟处。
----------------------------number 3095----------------------------
蝶恋花（初撚霜纨生怅望）
宋朝
晏几道
【蝶恋花】
初撚霜纨生怅望。
隔叶莺声，
似学秦娥唱。
午睡醒来慵一饷，
双纹翠簟铺寒浪。
雨罢苹风吹碧涨。
脉脉荷花，
泪脸红相向。
斜贴绿云新月上，
弯环正是愁眉样。
----------------------------number 3096----------------------------
蝶恋花（黄菊开时伤聚散）
宋朝
晏几道
【蝶恋花】
黄菊开时伤聚散，
曾记花前，共说深深愿。
重风金英人未见，
相思一夜天涯远。
罗带同心闲结遍，
带易成双，人恨成双晚。
欲写彩笺书别怨，
泪痕早已先书满。
----------------------------number 3097----------------------------
蝶恋花（金剪刀头芳意动）
宋朝
晏几道
【蝶恋花】
金剪刀头芳意动，
彩蕊开时，不怕朝寒重。
晴雪半消花□□，晓妆呵尽香酥冻
十二楼中双翠凤，
缥缈歌声，记得江南弄。
醉舞春风谁可共，秦云已有鸳屏梦。
----------------------------number 3098----------------------------
蝶恋花（梦入江南烟水路）
宋朝
晏几道
【蝶恋花】
梦入江南烟水路，
行尽江南，
不与离人遇。
睡里消魂无说处，
觉来惆怅消魂误。
欲尽此情书尺素，
浮雁沉鱼，
终了无凭据。
却倚缓弦歌别绪，
断肠移破秦筝柱。
----------------------------number 3099----------------------------
蝶恋花（碾玉钗头双凤小）
宋朝
晏几道
【蝶恋花】
碾玉钗头双凤小，
倒晕工夫，画得宫眉巧。
嫩麯罗裙胜碧草，鸳鸯绣字春衫好。
三月露桃芳意早，
细看花枝，人面争多少。
水调声长歌末了，掌中杯尽东池晓。
----------------------------number 3100----------------------------
蝶恋花（千叶早梅夸百媚）
宋朝
晏几道
【蝶恋花】
千叶早梅夸百媚，
笑面凌寒，内样妆先试。
月脸冰肌香细腻，风流新称东君意。
─捻年光春有味，
江北江南，更有谁相比。
横玉声中吹满地，好枝长恨无人寄。
----------------------------number 3101----------------------------
蝶恋花（庭院碧苔红叶遍）
宋朝
晏几道
【蝶恋花】
庭院碧苔红叶遍，
金菊开时，已近重阳宴。
日日露荷凋绿扇，粉塘烟水澄职练。
试倚凉风醒酒面，
雁字来时，恰向层楼见。
几点护霜云影转，谁家芦管吹秋怨。
----------------------------number 3102----------------------------
蝶恋花（喜鹊桥成催凤驾）
宋朝
晏几道
【蝶恋花】
喜鹊桥成催凤驾，
天为欢迟，乞与初凉夜。
乞巧双蛾加意画，玉钩斜傍西南挂。
分钿擘钗凉叶下，
香袖凭肩，谁记当年话。
路隔银河犹可借，世间离恨何年罢。
----------------------------number 3103----------------------------
蝶恋花（笑艳秋莲生绿浦）
宋朝
晏几道
【蝶恋花】
笑艳秋莲生绿浦，
红脸青腰，旧识凌波女。
照影弄妆娇欲语，西风岂是繁华主。
可恨良辰天不与，
才过斜阳，又是黄昏雨。
朝落暮开空自许，竟无人解知心苦。
----------------------------number 3104----------------------------
蝶恋花（醉别西楼醒不记）
宋朝
晏几道
【蝶恋花】
醉别西楼醒不记，
春梦秋云，
聚散真容易。
斜月半窗还少睡，
画屏闲展吴山翠。
衣上酒痕诗里字，
点点行行，
总是凄凉意。
红烛自怜无好计，
夜寒空替人垂泪。
----------------------------number 3105----------------------------
凤孤飞（一曲画楼钟动）
宋朝
晏几道
【凤孤飞】
一曲画楼钟动，
宛转歌声缓。
绮席飞尘满，
更少待、金蕉暖。
细雨轻寒今夜短，
依前是、粉墙别馆。
端的欢期应未晚，
奈归云难管。
----------------------------number 3106----------------------------
更漏子（出墙花）
宋朝
晏几道
【更漏子】
出墙花，当路柳，
借问芳心谁有。
红解笑，绿能颦，
千般恼乱春。
北来人，南去客，
朝暮等闲攀折。
怜晚秀，惜残阳，
情知枉断肠。
----------------------------number 3107----------------------------
更漏子（槛花稀）
宋朝
晏几道
【更漏子】
槛花稀，池草遍，
冷落吹笙庭院。
人去日，燕西飞，
燕归人未归。
数书期，寻梦意，
弹指一年春事。
新怅望，旧悲凉，
不堪红日长。
----------------------------number 3108----------------------------
更漏子（柳间眠）
宋朝
晏几道
【更漏子】
柳间眠，花里醉，
不惜绣裙铺地。
钗燕重，鬓蝉轻，
一双梅子青。
粉笺书，罗袖泪，
还有可怜新意。
遮闷绿，掩羞红，
晚来团扇风。
----------------------------number 3109----------------------------
更漏子（柳丝长，桃叶小）
宋朝
晏几道
【更漏子】
柳丝长，桃叶小。
深院断无人到。
红日淡，绿烟晴。
流莺三两声。
雪香浓，檀晕少。
枕上卧枝花好。
春思重，晓妆迟。
寻思残梦时。
----------------------------number 3110----------------------------
更漏子（露华高）
宋朝
晏几道
【更漏子】
露华高，风信远，
宿醉画帘低卷。
梳洗倦，冶游慵，
绿窗春睡浓。
彩条轻，金缕重，
昨日小桥相送。
芳草恨，落花愁，
去年同倚楼。
----------------------------number 3111----------------------------
更漏子（欲论心）
宋朝
晏几道
【更漏子】
欲论心，先掩泪，
零落去年风味。
闲卧处，不言时，
愁多只自知。
到情深，俱是怨，
惟有梦中相见。
犹似旧，奈人禁，
偎人说寸心。
----------------------------number 3112----------------------------
归田乐（试把花期数）
宋朝
晏几道
【归田乐】
试把花期数。
便早有、感春情绪。
看即梅花吐。
愿花更不谢，
春且长住。
只恐花飞又春去。
花开还不语。
问此意、
年年春还会否？
绛唇青鬓，
渐少花前侣。
对花又记得，
旧曾游处。
门外垂杨未飘絮。
----------------------------number 3113----------------------------
好女儿（绿遍西池）
宋朝
晏几道
【好女儿】
绿遍西池，梅子青时。
尽无端、尽日东风恶。
更霏微细雨，恼人离恨，
满路春泥。
应是行云归路，有闲泪、洒相思。
想旗亭、望断黄昏月，
又依前误子，红笺香信，
翠袖欢期。
----------------------------number 3114----------------------------
河满子（对镜偷匀玉箸）
宋朝
晏几道
【河满子】
对镜偷匀玉箸，背人学写银钩。
系谁红豆罗带角，心情正着春游。
那日杨花陌上，多时杏子墙头。
眼底关山无奈，梦中云雨空休。
问看几许怜才意，两蛾藏尽离愁。
难拚此回肠断，终须锁定红楼。
----------------------------number 3115----------------------------
河满子（绿绮琴中心事）
宋朝
晏几道
【河满子】
绿绮琴中心事，
齐纨扇上时光。
五陵年少浑薄倖，
轻如曲水飘香。
夜夜魂消梦峡，
年年泪尽啼湘。
归雁行边远字，
惊鸾舞处离肠。
蕙楼多少铅华在，
从来错倚红妆。
可羡邻姬十五，
金钗早嫁王昌。
----------------------------number 3116----------------------------
浣溪沙（白□春衫杨柳鞭）
宋朝
晏几道
【浣溪沙】
白□春衫杨柳鞭，
碧蹄骄马杏花鞯。
落英飞絮冶游天。
南陌暖风吹舞榭，
东城凉月照歌筵。
赏心多是酒中仙。
----------------------------number 3117----------------------------
浣溪沙（唱得红梅字字香）
宋朝
晏几道
【浣溪沙】
唱得红梅字字香，
柳枝桃叶尽深藏。
遏云声里送离觞。
才听便拚衣袖湿，
欲歌先倚黛眉长。
曲终敲损燕钗梁。
----------------------------number 3118----------------------------
浣溪沙（床上银屏几点山）
宋朝
晏几道
【浣溪沙】
床上银屏几点山，
鸭炉香过琐窗寒。
小云双枕恨春闲。
惜别漫成良夜醉，
解愁时有翠笺还。
那回分袂月初残。
----------------------------number 3119----------------------------
浣溪沙（翠阁朱栏倚处危）
宋朝
晏几道
【浣溪沙】
翠阁朱栏倚处危，
夜凉闲捻彩箫吹。
曲中双凤已分飞。
绿酒细倾消别恨，
红笺小写问归期。
月华风意似当时。
----------------------------number 3120----------------------------
浣溪沙（二月春花厌落梅）
宋朝
晏几道
【浣溪沙】
二月春花厌落梅，
仙源归路碧桃催。
渭城丝雨劝离杯。
欢意似云真薄倖，
客鞭摇柳正多才。
凤楼人待锦书来。
----------------------------number 3121----------------------------
浣溪沙（二月和风到碧城）
宋朝
晏几道
【浣溪沙】
二月和风到碧城，
万条千缕绿相迎，
舞烟眠雨过清明。
妆镜巧眉偷叶样，
歌楼妍曲借枝名。
晚秋霜霰莫无情。
----------------------------number 3122----------------------------
浣溪沙（飞鹊台前晕翠蛾）
宋朝
晏几道
【浣溪沙】
飞鹊台前晕翠蛾，
千金新换绛仙螺。
最难加意为颦多。
几处睡痕留醉袖，
一春愁思近横波。
远山低尽不成歌。
----------------------------number 3123----------------------------
浣溪沙（家近旗亭酒易酤）
宋朝
晏几道
【浣溪沙】
家近旗亭酒易酤，
花时长得醉工夫。
伴人歌笑懒妆梳。
户外绿杨春系马，
床前红烛夜呼卢。
相逢还解有情无。
----------------------------number 3124----------------------------
浣溪沙（楼上灯深欲闭门）
宋朝
晏几道
【浣溪沙】
楼上灯深欲闭门，
梦云归去不留痕。
几年芳草忆王孙。
向日阑干依旧绿，
试将前事倚黄昏。
记曾来处易消魂。
----------------------------number 3125----------------------------
浣溪沙（绿柳藏乌静掩关）
宋朝
晏几道
【浣溪沙】
绿柳藏乌静掩关，
鸭炉香细琐窗闲。
那回分袂月初残。
惜别漫成良夜醉，
解愁时有翠笺还。
欲寻双叶寄情骓。
----------------------------number 3126----------------------------
浣溪沙（莫问逢春能几回）
宋朝
晏几道
【浣溪沙】
莫问逢春能几回，
能歌能笑是多才。
露花犹有好枝开。
绿鬓旧人皆老大，
红梁新燕又归来。
尽须珍重掌中杯。
----------------------------number 3127----------------------------
浣溪沙（浦口莲香夜不收）
宋朝
晏几道
【浣溪沙】
浦口莲香夜不收，
水边风里欲生秋。
棹歌声细不惊鸥。
凉月送归思往事，
落英飘去起新愁。
可堪题叶寄东楼。
----------------------------number 3128----------------------------
浣溪沙（日日双眉斗画长）
宋朝
晏几道
【浣溪沙】
日日双眉斗画长，
行云飞絮共轻狂。
不将心嫁冶游郎。
溅酒滴残歌扇字，
弄花熏得舞衣香。
一春弹泪说凄凉。
----------------------------number 3129----------------------------
浣溪沙（铜虎分符领外台）
宋朝
晏几道
【浣溪沙】
铜虎分符领外台，
五云深处彩旌来。
春随红旆过长淮。
千里袴襦添旧暖，
万家桃李间新栽。
使星回首是三台。
----------------------------number 3130----------------------------
浣溪沙（团扇初随碧簟收）
宋朝
晏几道
【浣溪沙】
团扇初随碧簟收，
画檐归燕尚迟留。
靥朱眉翠喜清秋。
风意未应迷狭路，
灯痕犹自记高楼。
露花烟叶与人愁。
----------------------------number 3131----------------------------
浣溪沙（卧鸭池头小苑开）
宋朝
晏几道
【浣溪沙】
卧鸭池头小苑开，
暄风吹尽北枝梅。
柳长莎软路萦回。
静避绿阴莺有意，
漫随游骑絮多才。
去年今日忆同来。
----------------------------number 3132----------------------------
浣溪沙（午醉西桥夕未醒）
宋朝
晏几道
【浣溪沙】
午醉西桥夕未醒，
雨花凄断不堪听。
归时应减鬓边青。
衣化客尘今古道，
柳含春意短长亭。
凤楼争见路旁情。
----------------------------number 3133----------------------------
浣溪沙（闲弄筝弦懒系裙）
宋朝
晏几道
【浣溪沙】
闲弄筝弦懒系裙，
铅华消尽见天真。
眼波低处事还新。
怅恨不逢如意酒，
寻思难值有情人。
可怜虚度琐窗春。
----------------------------number 3134----------------------------
浣溪沙（小杏春声学浪仙）
宋朝
晏几道
【浣溪沙】
小杏春声学浪仙，
疏梅清唱替哀弦。
似花如雪绕琼筵。
腮粉月痕妆罢后，
脸红莲艳酒醒前。
今年水调得人怜。
----------------------------number 3135----------------------------
浣溪沙（一楼宫妆簇彩舟）
宋朝
晏几道
【浣溪沙】
一楼宫妆簇彩舟，
碧罗团扇自障羞。
水仙人在镜中游。
腰自细来多态度，
脸因红处转风流。
年年相遇绿江头。
----------------------------number 3136----------------------------
浣溪沙（已拆秋千不奈闲）
宋朝
晏几道
【浣溪沙】
已拆秋千不奈闲，
却随胡蝶到花间。
旋寻双叶插云鬟。
几折湘裙烟缕细，
一钩罗袜素蟾弯。
绿窗红豆忆前欢。
----------------------------number 3137----------------------------
减字木兰花（长亭晚送）
宋朝
晏几道
【减字木兰花】
长亭晚送，都似绿窗前日梦。
小字还家，恰应红灯昨夜花。
良时易过，半镜流年春欲破。
往事难忘，一枕高楼到夕阳。
----------------------------number 3138----------------------------
减字木兰花（长杨辇路）
宋朝
晏几道
【减字木兰花】
长杨辇路，绿满当年携手处。
试逐春风，重到宫花花树中。
芳菲绕遍，今日不如前日健。
酒罢凄凉，新恨犹添旧恨长。
----------------------------number 3139----------------------------
减字木兰花（留春不住）
宋朝
晏几道
【减字木兰花】
留春不住，恰似年光无味处。
满眼飞英，弹指东风太浅情。
筝弦未稳，学得新声难破恨。
转枕花前，且占香红一夜眠。
----------------------------number 3140----------------------------
解佩令（玉阶秋感）
宋朝
晏几道
【解佩令】
玉阶秋感，年华暗去。
掩深宫、团扇无绪。
记得当时，自剪下、机中轻素。
点丹青、画成秦女。
凉襟犹在，朱弦未改，
忍霜纨、飘零何处。
自古悲凉，是情事、轻如云雨。
倚幺弦、恨长难诉。
----------------------------number 3141----------------------------
浪淘沙（翠幕绮筵张）
宋朝
晏几道
【浪淘沙】
翠幕绮筵张，淑景难忘。
阳关声巧绕雕梁。
美酒十分谁与共，玉指持觞。
晓枕梦高唐，略话衷肠。
小山池院竹风凉。
明夜月圆帘四卷，今夜思量。
----------------------------number 3142----------------------------
浪淘沙（高阁对横塘）
宋朝
晏几道
【浪淘沙】
高阁对横塘，新燕年光。
柳花残梦隔潇湘。
绿浦归帆看不见，还是斜阳。
一笑解愁肠，人会娥妆。
藕丝衫袖郁金香。
曳雪牵云留客醉，且伴春狂。
----------------------------number 3143----------------------------
浪淘沙（丽曲醉思仙）
宋朝
晏几道
【浪淘沙】
丽曲醉思仙，十二哀弦。
秾蛾叠柳脸红莲。
多少雨条烟叶恨，红泪离筵。
行子惜流年，鶗鴂枝边。
吴堤春水舣兰船。
南去北来今渐老，难负尊前。
----------------------------number 3144----------------------------
浪淘沙（小绿间长红）
宋朝
晏几道
【浪淘沙】
小绿间长红，露蕊烟丛。
花开花落昔年同。
惟恨花前携手处，往事成空。
山远水重重，一笑难逢。
已拼长在别离中。
霜鬓知他从此去，几度春风。
----------------------------number 3145----------------------------
梁州令（莫唱阳关曲）
宋朝
晏几道
【梁州令】
莫唱阳关曲，
泪湿当年金缕。
离歌自古最消魂，
闻歌更在消魂处。
南楼杨柳多情绪，
不系行人住。
人情却似飞絮，
悠扬便逐春风去。
----------------------------number 3146----------------------------
两同心（楚乡春晚）
宋朝
晏几道
【两同心】
楚乡春晚。似入仙源。
拾翠处、闲随流水，
踏青路、暗惹香尘。
心心在，柳外青帘，花下朱门。
对景且醉芳尊，莫话消魂。
好意思、曾同明月，
恶滋味、最是黄昏。
相思处，一纸红笺，无限啼痕。
----------------------------number 3147----------------------------
临江仙（长爱碧兰干影）
宋朝
晏几道
【临江仙】
长爱碧兰干影，芙蓉秋水开时。
脸红凝露学娇啼。
霞觞熏冷艳，云髻袅纤枝。
烟雨依前时候，霜丛如旧芳菲。
与谁同醉采香归。
去年花下客，今似蝶分飞。
----------------------------number 3148----------------------------
临江仙（淡水三年欢意）
宋朝
晏几道
【临江仙】
淡水三年欢意，巍跻几夜离情。
晓霜红叶舞归程。
客情今古道，秋梦短长亭。
渌酒尊前清泪，阳关叠里离声。
少陵诗思旧才名。
云鸿相约处，烟雾九重城。
----------------------------number 3149----------------------------
临江仙（东野亡来无丽句）
宋朝
晏几道
【临江仙】
东野亡来无丽句，于君去后少交亲。
追思往事好沾巾。
白头王建在，犹见咏诗人。
学道深山空自老，留名千载不干身。
酒筵歌席莫辞频。
争如南陌上，占取一年春。
----------------------------number 3150----------------------------
临江仙（斗草阶前初见）
宋朝
晏几道
【临江仙】
斗草阶前初见，
穿针楼上曾逢。
罗裙香露玉钗风。
靓妆眉沁绿，
羞脸粉生红。
流水便随春远，
行云终与谁同？
酒醒长恨锦屏空。
相寻梦里路，
飞雨落花中。
----------------------------number 3151----------------------------
临江仙（梦后楼台高锁）
宋朝
晏几道
【临江仙】
梦后楼台高锁，
酒醒帘幕低垂。
去年春恨却来时。
落花人独立，
微雨燕双飞。
记得小蘋初见，
两重心字罗衣。
琵琶弦上说相思。
当时明月在，
曾照彩云归。
----------------------------number 3152----------------------------
临江仙（浅浅馀寒春半）
宋朝
晏几道
【临江仙】
浅浅馀寒春半，雪消蕙草初长。
烟迷柳岸旧池塘。
风吹梅蕊闹，雨细杏花香。
月堕枝头欢意，从前虚梦高唐。
觉来何处放思量。
如今不是梦，真个到伊行。
----------------------------number 3153----------------------------
临江仙（身外闲愁空满）
宋朝
晏几道
【临江仙】
身外闲愁空满，眼中欢事场酢。
明年应赋送君诗。
细从今夜数，相会几多时。
浅酒欲邀谁劝，深情惟有君知。
东溪春近好同归。
柳垂江上影，梅谢雪中枝。
----------------------------number 3154----------------------------
临江仙（旖旎仙花解语）
宋朝
晏几道
【临江仙】
旖旎仙花解语，轻盈春柳能眠。
玉楼深处绮窗前。
梦回芳草夜，歌罢落梅天。
沉水浓熏绣被，流霞浅酌金船。
绿娇红小正堪怜。
莫如云易散，须似月频圆。
----------------------------number 3155----------------------------
留春令（海棠风横）
宋朝
晏几道
【留春令】
海棠风横，醉中吹落，
香红强半。
小粉多情怨花飞，
仔细把、残香看。
一抹浓檀秋水畔，
缕金衣新换。
鹦鹉杯深艳歌迟，
更莫放、人肠断。
----------------------------number 3156----------------------------
留春令（画屏天畔）
宋朝
晏几道
【留春令】
画屏天畔，
梦回依约，
十洲云水。
手撚红笺寄人书，
写无限伤春事。
别浦高楼曾漫倚。
对江南千里。
楼下分流水声中，
有当日凭高泪。
----------------------------number 3157----------------------------
六么令（绿阴春尽）
宋朝
晏几道
【六么令】
绿阴春尽，
飞絮绕香阁。
晚来翠眉宫样，
巧把远山学。
一寸狂心未说，
已向横波觉。
画帘遮帀，
新翻曲妙，
暗许闲人带偷掐。
前度书多隐语，
意浅愁难答；
昨夜诗有回文，
韵险还慵押。
都待笙歌散了，
记取留时霎。
不消红蜡。
闲云归后，
月在庭花旧栏角。
----------------------------number 3158----------------------------
木兰花（阿茸十五腰肢好）
宋朝
晏几道
【木兰花】
阿茸十五腰肢好，天与怀春风味早。
画眉匀脸不知愁，殢酒熏香偏称小。
东城杨柳西城草，月会花期如意少。
思量心事薄轻云，绿镜台前还自笑。
----------------------------number 3159----------------------------
木兰花（初心已恨花期晚）
宋朝
晏几道
【木兰花】
初心已恨花期晚，别后相思长在眼。
兰衾犹有旧时香，每到梦回珠泪满。
多应不信人肠断，几夜夜寒谁共暖。
欲将恩爱结来生，只恐来生缘又短。
----------------------------number 3160----------------------------
木兰花（风帘向晓寒成阵）
宋朝
晏几道
【木兰花】
风帘向晓寒成阵，来报东风消息近。
试从梅蒂紫边寻，更绕柳枝柔处问。
来迟不是春无信，开晚却疑花有恨。
又应添得几分愁，二十五弦弹未尽。
----------------------------number 3161----------------------------
木兰花（念奴初唱离亭宴）
宋朝
晏几道
【木兰花】
念奴初唱离亭宴，会作离声勾别怨。
当时垂泪忆西楼，湿尽罗衣歌未遍。
难逢最是身强健，无定莫如人聚散。
已拚归袖醉相扶，更恼香檀珍重劝。
----------------------------number 3162----------------------------
木兰花（秋千院落重帘暮）
宋朝
晏几道
【木兰花】
秋千院落重帘暮，
彩笔闲来题绣户。
墙头丹杏雨余花，
门外绿杨风后絮。
朝去信断知何处？
应作襄王春梦去。
紫骝认得旧游踪，
嘶过画桥东畔路。
----------------------------number 3163----------------------------
木兰花（小莲未解论心素）
宋朝
晏几道
【木兰花】
小莲未解论心素，
狂似钿筝弦底柱。
脸边霞散酒初醒，
眉上月残人欲去。
旧时家近章台住，
尽日东风吹柳絮。
生憎繁杏绿阴时，
正碍粉墙偷眼觑。
----------------------------number 3164----------------------------
木兰花（小颦若解愁春暮）
宋朝
晏几道
【木兰花】
小颦若解愁春暮，─笑留春春也住。
晚红初减谢池花，新翠已遮琼苑路。
湔裙曲水曾相遇，挽断罗巾容易去。
啼珠弹尽又成行，毕竟心情无会处。
----------------------------number 3165----------------------------
木兰花（玉真难唱朱帘静）
宋朝
晏几道
【木兰花】
玉真难唱朱帘静，忆在双莲池上听。
百分蕉叶醉如泥，却向断肠声里醒。
夜凉水月铺明镜，更看娇花闲弄影。
曲终人意似流波，休问心期何处定。
----------------------------number 3166----------------------------
南乡子（何处别时难）
宋朝
晏几道
【南乡子】
何处别时难，玉指偷将粉泪弹。
记得来时楼上烛，初残。
待得清霜满画阑。
不惯独眠寒，自解罗衣衬枕檀。
百媚也应愁不睡，更阑。
恼乱心情半被闲
----------------------------number 3167----------------------------
南乡子（花落未须悲）
宋朝
晏几道
【南乡子】
花落未须悲，红蕊明年又满枝。
惟有花间人别后，无期。
水阔山长雁字迟。
今日最相思，记得攀条话别离。
共说春来春去事，多时。
─点愁心入翠眉。
----------------------------number 3168----------------------------
南乡子（画鸭懒熏香）
宋朝
晏几道
【南乡子】
画鸭懒熏香，绣茵犹展旧鸳鸯。
不似同衾愁易晓，空床。
细剔银灯怨漏长。
几夜月波凉，梦魂随月到兰房。
残睡觉来人又远，难忘。
便是无情也断肠。
----------------------------number 3169----------------------------
南乡子（渌水带青潮）
宋朝
晏几道
【南乡子】
渌水带青潮，水上朱阑小渡桥。
桥上女儿双笑靥，妖娆。
倚着阑干弄柳条。
月夜落花朝，减字偷声按玉箫。
柳外行人回首处，迢迢。
若比银河路更遥。
----------------------------number 3170----------------------------
南乡子（小蕊受春风）
宋朝
晏几道
【南乡子】
小蕊受春风，日日宫花花树中。
恰向柳绵撩乱处，相逢。
笑靥旁边心字浓。
归路草茸茸，家在秦树更近东。
醒来醉来无限事，谁同。
说着西池满面红。
----------------------------number 3171----------------------------
南乡子（新月又如眉）
宋朝
晏几道
【南乡子】
新月又如眉。
长笛谁教月下吹？
楼倚暮云初见雁，
南飞。
漫道行人雁后归。
意欲梦佳期。
梦里关山路不知。
却待短书来破恨，
应迟。
还是凉生玉枕时。
----------------------------number 3172----------------------------
南乡子（眼约也应虚）
宋朝
晏几道
【南乡子】
眼约也应虚，昨夜归来凤枕孤。
且据如今情分里，相於。
只恐多时不似初。
深意托双鱼，小剪蛮笺细字书。
更把此情重问得，何如。
共结因缘久远无。
----------------------------number 3173----------------------------
菩萨蛮（哀筝一弄湘江曲）
宋朝
晏几道
【菩萨蛮】
哀筝一弄湘江曲，
声声写尽湘波绿。
纤指十三弦，
细将幽恨传。
当筵秋水慢，
玉柱斜飞雁。
弹到断肠时，
春山眉黛低。
----------------------------number 3174----------------------------
菩萨蛮（春风未放花心吐）
宋朝
晏几道
【菩萨蛮】
春风未放花心吐，
尊前不拟分明语。
酒色上来迟，
绿须红杏枝。
今朝眉黛浅，
暗恨归时远。
前夜月当楼，
相逢南陌头。
----------------------------number 3175----------------------------
菩萨蛮（个人轻似低飞燕）
宋朝
晏几道
【菩萨蛮】
个人轻似低飞燕，
春来绮陌时相见。
堪恨两横波，
恼人情绪多。
长留青鬓住，
莫放红颜去。
占取艳阳天，
且教伊少年。
----------------------------number 3176----------------------------
菩萨蛮（江南未雪梅花白）
宋朝
晏几道
【菩萨蛮】
江南未雪梅花白，
忆梅人是江南客。
犹记旧相逢，
淡烟微月中。
玉容长有信，
一笑归来近。
怀远上楼时，
晚云和雁低。
----------------------------number 3177----------------------------
菩萨蛮（娇香淡染胭脂雪）
宋朝
晏几道
【菩萨蛮】
娇香淡染胭脂雪，
愁春细画弯弯月。
花月镜边情，
浅妆匀未成。
佳期应有在，
试倚秋千待。
满地落英红，
万条杨柳风。
----------------------------number 3178----------------------------
菩萨蛮（来时杨柳东桥路）
宋朝
晏几道
【菩萨蛮】
来时杨柳东桥路，
曲中暗有相期处。
明月好因缘，
欲圆还未圆。
却寻芳草去，
画扇遮微雨。
飞絮莫无情，
闲花应笑人。
----------------------------number 3179----------------------------
菩萨蛮（鸾啼似作留春语）
宋朝
晏几道
【菩萨蛮】
鸾啼似作留春语，
花飞斗学回风舞。
红日又平西，
画帘遮燕泥。
烟光还自老，
绿镜人空好。
香在去年衣，
鱼笺音信稀。
----------------------------number 3180----------------------------
菩萨蛮（相逢欲话相思苦）
宋朝
晏几道
【菩萨蛮】
相逢欲话相思苦，
浅情肯信相思否。
还恐漫相思，
浅情人不知。
忆曾携手处，
月满窗前路。
长到月来时，
不眠犹待伊。
----------------------------number 3181----------------------------
菩萨蛮（香莲烛下匀丹雪）
宋朝
晏几道
【菩萨蛮】
香莲烛下匀丹雪，
妆成笑弄金阶月。
娇面胜芙蓉，
脸边天与红。
玳筵双揭鼓，
唤上华茵舞。
春浅未禁寒，
暗嫌罗袖宽。
----------------------------number 3182----------------------------
清平乐（波纹碧皱）
宋朝
晏几道
【清平乐】
波纹碧皱，
曲水清明后。
折得疏梅香满袖，
暗喜春红依旧。
归来紫陌东头，
金钗换酒消愁。
柳影深深细路，
花梢小小层楼。
----------------------------number 3183----------------------------
清平乐（沉思暗记）
宋朝
晏几道
【清平乐】
沉思暗记，
几许无凭事。
菊靥开残秋少味，
闲却画栏风意。
梦云归处难寻，
微凉暗入香襟。
犹恨寻回庭院，
依前月浅灯深。
----------------------------number 3184----------------------------
清平乐（春云绿处）
宋朝
晏几道
【清平乐】
春云绿处，
又风归鸿去。
侧帽风前花满路，
冶叶倡条情绪。
红楼桂酒新开，
曾携翠袖同来。
醉弄影娥池水，
短箫吹落残梅。
----------------------------number 3185----------------------------
清平乐（寒催酒醒）
宋朝
晏几道
【清平乐】
寒催酒醒，
晓陌飞霜定。
背照画帘残烛影，
斜月光中人静。
锦衣才子西征，
万重云水初程。
翠黛倚门相送，
鸾肠断处离声。
----------------------------number 3186----------------------------
清平乐（红英落尽）
宋朝
晏几道
【清平乐】
红英落尽，
未有相逢信。
可恨流年凋绿鬓，
睡得春酲欲醒。
钿筝曾醉西楼，
朱弦玉指梁州。
曲罢翠帘高卷，
几回新月如钩。
----------------------------number 3187----------------------------
清平乐（蕙心堪怨）
宋朝
晏几道
【清平乐】
蕙心堪怨，
也逐春风转。
丹杏墙东当日见，
幽会绿窗题遍。
眼中前事分明，
可怜如梦难凭。
都把旧时薄倖，
只消今日无情。
----------------------------number 3188----------------------------
清平乐（可怜娇小）
宋朝
晏几道
【清平乐】
可怜娇小，
掌上承恩早。
把镜不知人易老，
欲占朱颜长好。
画堂秋月佳期，
藏钩赌酒归迟。
红烛泪前低语，
绿笺花里新词。
----------------------------number 3189----------------------------
清平乐（莲开欲遍）
宋朝
晏几道
【清平乐】
莲开欲遍，
一夜秋声转。
残绿断红香片片，
长是西风堪怨。
莫愁家住溪边，
采莲心事年年。
谁管水流花谢，
月明昨夜兰船。
----------------------------number 3190----------------------------
清平乐（留人不住）
宋朝
晏几道
【清平乐】
留人不住，
醉解兰舟去。
一棹碧涛春水路，
过尽晓莺啼处。
渡头杨柳青青，
枝枝叶叶离情。
此后锦书休寄，
画楼云雨无凭。
----------------------------number 3191----------------------------
清平乐（千花百草）
宋朝
晏几道
【清平乐】
千花百草，
送得春归了。
拾蕊人稀红渐少，
叶底杏青梅小。
小琼闲抱琵琶，
雪香微透轻纱。
正好一枝娇艳，
当筵独占韶华。
----------------------------number 3192----------------------------
清平乐（笙歌宛转）
宋朝
晏几道
【清平乐】
笙歌宛转，
如上吴王宴。
宫女如花倚春殿，
舞绽缕金衣线。
酒阑画烛低迷，
彩鸳惊起双栖。
月底三千绣户，
云间十二琼梯。
----------------------------number 3193----------------------------
清平乐（双纹彩袖）
宋朝
晏几道
【清平乐】
双纹彩袖，
笑捧金船酒。
娇妙如花轻似柳，
劝客千春长寿。
艳歌更倚疏弦，
有情须醉尊前。
恰是可怜时候，
玉娇今夜初圆。
----------------------------number 3194----------------------------
清平乐（西池烟草）
宋朝
晏几道
【清平乐】
西池烟草，
恨不寻芳早。
满路落花红不扫，
春色渐随人老。
远山眉黛娇长，
清歌细逐霞觞。
正在十洲残梦，
水心宫殿斜阳。
----------------------------number 3195----------------------------
清平乐（心期休问）
宋朝
晏几道
【清平乐】
心期休问，
只有尊前分。
勾引行人添别恨，
因是语低香近。
劝人满酌金钟，
清歌唱彻还重。
莫道后期无定，
梦魂犹有相逢。
----------------------------number 3196----------------------------
清平乐（烟轻雨小）
宋朝
晏几道
【清平乐】
烟轻雨小，
紫陌香尘少。
谢客池塘生绿草，
一夜红梅先老。
旋题罗带新诗，
重寻杨柳佳期。
强半春寒去后，
几番花信来时。
----------------------------number 3197----------------------------
清平乐（幺弦写意）
宋朝
晏几道
【清平乐】
幺弦写意，
意密弦声碎。
书得凤笺无限事，
犹恨春心难寄。
卧听疏雨梧桐，
雨馀淡月朦胧。
一夜梦魂何处，
那回杨叶楼中。
----------------------------number 3198----------------------------
清平乐（莺来燕去）
宋朝
晏几道
【清平乐】
莺来燕去，
宋玉墙东路。
草草幽欢能几度，
便有系人心处。
碧天秋月无端，
别来长照关山。
一点恹恹谁会，
依前凭暖阑干。
----------------------------number 3199----------------------------
清平乐（暂来还去）
宋朝
晏几道
【清平乐】
暂来还去，
轻似风头絮。
纵得相逢留不住，
何况相逢无处。
去时约略黄昏，
月华却到朱门。
别后几番明月，
素娥应是消魂。
----------------------------number 3200----------------------------
庆春时（梅梢已有）
宋朝
晏几道
【庆春时】
梅梢已有，春来音信，风意犹寒。
南楼暮雪，无人共赏，
闲却玉阑干。
殷勤今夜，凉月还似眉弯。
尊前为把，桃根丽曲，
重倚四弦看。
----------------------------number 3201----------------------------
庆春时（倚天楼殿）
宋朝
晏几道
【庆春时】
倚天楼殿，升平风月，彩仗春移。
鸾丝凤竹，长生调里，
迎得翠舆归。
雕鞍游罢，何处还有心期。
浓熏翠被，深停画烛，
人约月西时。
----------------------------number 3202----------------------------
秋蕊香（池苑清阴欲就）
宋朝
晏几道
【秋蕊香】
池苑清阴欲就，
还傍送春时候。
眼中人去难欢偶，
谁共一杯芳酒。
朱阑碧砌皆如旧，
记携手。
有情不管别离久，
情在相逢终有。
----------------------------number 3203----------------------------
秋蕊香（歌彻郎君秋草）
宋朝
晏几道
【秋蕊香】
歌彻郎君秋草，
别恨远山眉小。
无情莫把多情恼，
第一归来须早。
红尘自古长安道，
故人少。
相思不比相逢好，
此别朱颜应老。
----------------------------number 3204----------------------------
阮郎归（粉痕闲印玉尖纤）
宋朝
晏几道
【阮郎归】
粉痕闲印玉尖纤，
啼红傍晚奁。
旧寒新暖尚相兼，
梅疏待雪添。
春冉冉，恨恹恹，
章台对卷帘。
个人鞭影弄凉蟾，
楼前侧帽檐。
----------------------------number 3205----------------------------
阮郎归（来时红日弄窗纱）
宋朝
晏几道
【阮郎归】
来时红日弄窗纱，
春红入睡霞。
去时庭树欲栖鸦。
香屏掩月斜。
收翠羽，整妆华，
青骊信又差。
玉笙犹恋碧桃花，
今宵未忆家。
----------------------------number 3206----------------------------
阮郎归（天边金掌露成霜）
宋朝
晏几道
【阮郎归】
天边金掌露成霜，
云随雁字长。
绿杯红袖趁重阳，
人情似故乡。
兰佩紫，菊簪黄，
殷勤理旧狂。
欲将沉醉换悲凉，
清歌莫断肠。
----------------------------number 3207----------------------------
阮郎归（晚妆长趁景阳钟）
宋朝
晏几道
【阮郎归】
晚妆长趁景阳钟，
双娥着意浓。
舞腰浮动绿云浓，
樱桃半点红。
怜美景，惜芳容，
沉思暗记中。
春寒帘幕几重重，
杨花尽日风。
----------------------------number 3208----------------------------
少年游（雕梁燕去）
宋朝
晏几道
【少年游】
雕梁燕去，裁诗寄远，
庭院旧风流。
黄花醉了，碧梧题罢，
闲卧对高秋。
繁云破后，分明素月，
凉影挂金钩。
有人凝澹倚西楼，
新样两眉愁。
----------------------------number 3209----------------------------
少年游（离多最是）
宋朝
晏几道
【少年游】
离多最是，
东西流水，
终解两相逢。
浅情终似，
行云无定，
犹到梦魂中。
可怜人意，
薄于云水，
佳会更难重。
细想从来，
断肠多处，
不与今番同。
----------------------------number 3210----------------------------
少年游（绿勾阑畔）
宋朝
晏几道
【少年游】
绿勾阑畔，黄昏淡月，
携手对残红。
纱窗影里，朦腾春睡，
繁杏小屏风。
须愁别后，天高海阔，
何处更相逢。
幸有花前，一杯芳酒，
欢计莫匆匆。
----------------------------number 3211----------------------------
少年游（西楼别后）
宋朝
晏几道
【少年游】
西楼别后，风高露冷，
无奈月分明。
飞鸿影里，捣衣砧外，
总是玉关情。
王孙此际，山重水远，
何处赋西征。
金闺魂梦枉丁宁，
寻尽短长亭。
----------------------------number 3212----------------------------
少年游（西溪丹杏）
宋朝
晏几道
【少年游】
西溪丹杏，波前媚脸，
珠露与深匀。
南楼翠柳，烟中愁黛，
丝雨恼娇颦。
当年此处，闻歌殢酒，
曾对可怜人。
今夜相思，水长山远，
闲卧送残春。
----------------------------number 3213----------------------------
生查子（春从何处归）
宋朝
晏几道
【生查子】
春从何处归，
试向溪边问。
岸柳弄娇黄，
陇麦回青润。
多情美少年，
屈指芳菲近。
谁寄岭头梅，
来报江南信。
----------------------------number 3214----------------------------
生查子（官身几日闲）
宋朝
晏几道
【生查子】
官身几日闲，
世事何时足。
君貌不长红，
我鬓无重绿。
榴花满盏香，
金缕多情曲。
且尽眼中欢，
莫叹时光促。
----------------------------number 3215----------------------------
生查子（红尘陌上游）
宋朝
晏几道
【生查子】
红尘陌上游，
碧柳堤边住。
才趁彩云来，
又逐飞花去。
深深美酒家，
曲曲幽香路。
风月有情时，
总是相思处。
----------------------------number 3216----------------------------
生查子（金鞭美少年）
宋朝
晏几道
【生查子】
金鞭美少年，
去跃青骢马。
牵系玉楼人，
绣被春寒夜。
消息未归来，
寒食梨花谢。
无处说相思，
背面秋千下。
----------------------------number 3217----------------------------
生查子（狂花顷刻香）
宋朝
晏几道
【生查子】
狂花顷刻香，
晚蝶缠绵意。
天与短因缘，
聚散常容易。
传唱入离声，
恼乱双蛾翠。
游子不堪闻，
正是衷肠事。
----------------------------number 3218----------------------------
生查子（落梅庭榭香）
宋朝
晏几道
【生查子】
落梅庭榭香，
芳草池塘绿。
春恨最关情，
日过阑干曲。
几时花里闲，
看得花枝足。
醉后莫思家，
借取师师宿。
----------------------------number 3219----------------------------
生查子（轻轻制舞衣）
宋朝
晏几道
【生查子】
轻轻制舞衣，
小小裁歌扇。
三月柳浓时，
又向津亭见。
垂泪送行人，
湿破红妆面。
玉指袖中弹，
一曲清商怨。
----------------------------number 3220----------------------------
生查子（轻匀两脸花）
宋朝
晏几道
【生查子】
轻匀两脸花，
淡扫双眉柳。
会写锦笺时，
学弄朱弦后。
今春玉钏宽，
昨夜罗被皱。
无计奈情何，
且醉金杯酒。
----------------------------number 3221----------------------------
生查子（一分残酒霞）
宋朝
晏几道
【生查子】
一分残酒霞，
两点愁蛾晕。
罗幕夜犹寒，
玉枕春先困。
心情剪彩慵，
时节烧灯近。
见少别离多，
还有人堪恨。
----------------------------number 3222----------------------------
生查子（远山眉黛长）
宋朝
晏几道
【生查子】
远山眉黛长，
细柳腰肢袅。
妆罢立春风，
一笑千金少。
归去凤城时，
说与青楼道。
遍看颍川花，
不似师师好。
----------------------------number 3223----------------------------
生查子（坠雨已辞云）
宋朝
晏几道
【生查子】
坠雨已辞云，
流水难归浦。
遗恨几时休，
心抵秋莲苦。
忍泪不能歌，
试托哀弦语。
弦语愿相逢，
知有相逢否。
----------------------------number 3224----------------------------
思远人（红叶黄花秋意晚）
宋朝
晏几道
【思远人】
红叶黄花秋意晚，
千里念行客。
飞云过尽，
归鸿无信，
何处寄书得？
泪弹不尽当窗滴。
就砚旋研墨。
渐写到别来，
此情深处，
红笺为无色。
----------------------------number 3225----------------------------
诉衷情（长因蕙草记罗裙）
宋朝
晏几道
【诉衷情】
长因蕙草记罗裙，
绿腰沉水熏。
栏干曲处人静，
曾共倚黄昏。
风有韵，月无痕，暗消魂。
拟将幽恨，试写残花，
寄与朝云。
----------------------------number 3226----------------------------
诉衷情（都人离恨满歌筵）
宋朝
晏几道
【诉衷情】
都人离恨满歌筵，
清唱倚巍跻。
星屏别后千里，
更见是何年。
□绮稳，绣衣鲜，欲朝天。
北人欢笑，南国悲凉，
迎送金鞭。
----------------------------number 3227----------------------------
诉衷情（净揩妆脸浅眉）
宋朝
晏几道
【诉衷情】
净揩妆脸浅眉，
衫子素梅儿。
苦无心绪梳洗，
闲淡也相宜。
云态度，柳腰肢，入相思。
夜来月底，今日尊前，
未当佳期。
----------------------------number 3228----------------------------
诉衷情（凭觞静忆去年秋）
宋朝
晏几道
【诉衷情】
凭觞静忆去年秋，
桐落故溪头。
诗成自写红叶，
和恨寄东流。
人脉脉，水悠悠，几多愁。
雁书不到，蝶梦无凭，
漫倚高楼。
----------------------------number 3229----------------------------
诉衷情（小梅风韵最妖娆）
宋朝
晏几道
【诉衷情】
小梅风韵最妖娆，
开处雪初消。
南枝欲附春信，
长恨陇人遥。
闲记忆，旧江皋，路迢迢。
暗香浮动，疏影横斜，
几处溪桥。
----------------------------number 3230----------------------------
诉衷情（御纱新制石榴裙）
宋朝
晏几道
【诉衷情】
御纱新制石榴裙，
沉香慢火熏。
越罗双带宫样，
飞鹭碧波纹。
随锦字，叠香痕，寄文君。
系来花下，解向尊前，
谁伴朝云。
----------------------------number 3231----------------------------
诉衷情（种花人自蕊宫来）
宋朝
晏几道
【诉衷情】
种花人自蕊宫来，
牵衣问小梅。
今年芳意何似，
应向旧枝开。
凭寄语，谢瑶台，客无才。
粉香传信，玉盏开筵，
莫待春回。
----------------------------number 3232----------------------------
诉衷情（渚莲霜晓坠残红）
宋朝
晏几道
【诉衷情】
渚莲霜晓坠残红，
依约旧秋同。
玉人团扇恩浅，
一意恨西风。
云去住，月朦胧，夜寒浓。
此时还是，泪墨书成，
未有归鸿。
----------------------------number 3233----------------------------
踏沙行（柳上烟归）
宋朝
晏几道
【踏沙行】
柳上烟归，池南雪尽，
东风渐有繁华信。
花开花谢蝶应知，
春来春去莺能问。
梦意犹疑，心期欲近，
云笺字字萦方寸。
宿妆曾比杏腮红，
忆人细把香英认。
----------------------------number 3234----------------------------
踏沙行（绿径穿花）
宋朝
晏几道
【踏沙行】
绿径穿花，红楼压水，
寻芳误到蓬莱地。
玉颜人是蕊珠仙，
相逢展尽双蛾翠。
梦草闲眠，流觞浅醉，
一春总见瀛洲事。
别来双燕又西飞，
无端不寄相思字。
----------------------------number 3235----------------------------
踏沙行（宿雨收尘）
宋朝
晏几道
【踏沙行】
宿雨收尘，朝霞破暝，
风光暗许花期定。
玉人呵手试妆时，
粉香帘幕阴阴静。
斜雁朱弦，孤鸾绿镜，
伤春误了寻芳兴。
去年今日杏墙西，
啼莺唤得闲愁醒。
----------------------------number 3236----------------------------
踏沙行（雪尽寒轻）
宋朝
晏几道
【踏沙行】
雪尽寒轻，月斜烟重，
清欢犹记前时共。
迎风朱户背灯开，
拂檐花影侵帘动。
绣枕双鸳，香苞翠凤，
从来往事都如梦。
伤心最是醉归时，
眼前少个人人送。
----------------------------number 3237----------------------------
望仙楼（小春花信日边来）
宋朝
晏几道
【望仙楼】
小春花信日边来，
未上江楼先坼。
今岁东君消息，
还自南枝得。
素衣染尽天香，
玉酒添成国色。
一自故溪疏隔，
肠断长相忆。
----------------------------number 3238----------------------------
武陵春（九日黄花如有意）
宋朝
晏几道
【武陵春】
九日黄花如有意，
依旧满珍丛。
谁似龙山秋兴浓，
吹帽落西风。
年年岁岁登高节，
欢事旋成空。
几处佳人此会同，
今在泪痕中。
----------------------------number 3239----------------------------
武陵春（绿蕙红兰芳信歇）
宋朝
晏几道
【武陵春】
绿蕙红兰芳信歇，
金蕊正风流。
应为诗人多怨秋，
花意与消愁。
梁王苑路香英密，
长记旧嬉游。
曾看飞琼戴满头，
浮动舞梁州。
----------------------------number 3240----------------------------
武陵春（烟柳长堤知几曲）
宋朝
晏几道
【武陵春】
烟柳长堤知几曲，
一曲一魂消。
秋水无情天共遥，
愁送木兰桡。
熏香绣被心情懒，
期信转迢迢。
记得来时倚画桥，
红泪满鲛绡。
----------------------------number 3241----------------------------
西江月（愁黛颦成月浅）
宋朝
晏几道
【西江月】
愁黛颦成月浅，
啼妆印得花残。
只消鸳枕夜来闲，
晓镜心情便懒。
醉帽檐头风细，
征衫袖口香寒。
绿江春水寄书难，
携手佳期又晚。
----------------------------number 3242----------------------------
西江月（南苑垂鞭路冷）
宋朝
晏几道
【西江月】
南苑垂鞭路冷，
西楼把袂人稀。
庭花犹有鬓边枝，
且插残红自醉。
画幕凉催燕去，
香屏晓放云归。
依前青枕梦回时，
试问闲愁有几。
----------------------------number 3243----------------------------
喜团圆（危楼静锁）
宋朝
晏几道
【喜团圆】
危楼静锁，窗中远岫，
门外垂杨。
珠帘不禁春风度，
解偷送馀香。
眠思梦想，不如双燕，
得到兰房。
别来只是，凭高泪眼，
感旧离肠。
----------------------------number 3244----------------------------
行香子（晚绿寒红）
宋朝
晏几道
【行香子】
晚绿寒红，芳意匆匆。
惜年华、今与谁同。
碧云零落，数字征鸿。
看渚莲凋，宫扇旧，怨秋风。
流波坠叶，佳期何在，
想天教、离恨无穷。
试将前事，闲倚梧桐。
有消魂处，明月夜，粉屏空。
----------------------------number 3245----------------------------
燕归梁（莲叶雨）
宋朝
晏几道
【燕归梁】
莲叶雨，蓼花风，
秋恨几枝红。
远烟收尽水溶溶，
飞雁碧云中。
衷肠事，鱼笺字，
情绪年年相似。
凭高双袖晚寒浓，
人在月桥东。
----------------------------number 3246----------------------------
谒金门（溪声急）
宋朝
晏几道
【谒金门】
溪声急，无数落花漂出。
燕子分泥蜂酿蜜，迟迟艳风日。
须信芳菲随失，况复佳期难必。
拟把此情书万一，愁多翻阁笔。
----------------------------number 3247----------------------------
鹧鸪天（彩袖殷勤捧玉锺）
宋朝
晏几道
【鹧鸪天】
彩袖殷勤捧玉锺，
当年拚却醉颜红。
舞低杨柳楼心月，
歌尽桃花扇底风。
从别后，忆相逢，
几回魂梦与君同。
今宵剩把银釭照，
犹恐相逢是梦中。
----------------------------number 3248----------------------------
醉落魄（天教命薄）
宋朝
晏几道
【醉落魄】
天教命薄，青楼占得声名恶。
对酒当歌寻思着，
月户星窗，多少旧期约。
相逢细语初心错，
两行红泪尊前落。
霞觞且共深深酌，
恼乱春宵，翠被都闲却。
----------------------------number 3249----------------------------
更漏子（锦筵红）
宋朝
张先
【更漏子】
锦筵红，
罗幕翠。
侍宴美人姝丽。
十五六，
解怜才。
劝人深酒杯。
黛眉长，
檀口小。
耳畔向人轻道。
柳阴曲，
是儿家。
门前红杏花。
----------------------------number 3250----------------------------
蝶恋花（移得绿杨栽后院）
宋朝
张先
【蝶恋花】
移得绿杨栽后院，
学舞宫腰，
二月青犹短。
不比灞陵多送远，
残丝乱絮东西岸。
几叶小眉寒不展，
莫唱阳关，
真个肠先断。
分付与春休细看，
条条尽是离人怨。
----------------------------number 3251----------------------------
相思令（蘋满溪。柳绕堤）
宋朝
张先
【相思令】
蘋满溪。柳绕堤。
相送行人溪水西。
回时陇月低。
烟霏霏。风凄凄。
重倚朱门听马嘶。
寒鸥相对飞。
----------------------------number 3252----------------------------
谢池春慢（缭墙重院）
宋朝
张先
【谢池春慢】
玉仙观道中逢谢媚卿
缭墙重院，
时闻有、啼莺到。
绣被掩余寒，
画阁明新晓。
朱槛连空阔，
飞絮知多少？
径莎平，池水渺。
日长风静，
花影闲相照。
尘香拂马，
逢谢女、城南道。
秀艳过施粉，
多媚生轻笑。
斗色鲜衣薄，
碾玉双蝉小。
欢难偶，春过了。
琵琶流怨，
都入相思调。
----------------------------number 3253----------------------------
惜双双（城上层楼天边路）
宋朝
张先
【惜双双】
溪桥寄意
城上层楼天边路，
残照里、平芜绿树。
伤远更惜春暮，
有人还在高高处。
断梦归云经日去，
无计使、哀弦寄语。
相望恨不相遇，
倚桥临水谁家住。
----------------------------number 3254----------------------------
惜琼花（汀蘋白，苕水碧）
宋朝
张先
【惜琼花】
汀蘋白，苕水碧。
每逢花驻乐，
随处欢席。
别时携手看春色。
萤火而今，
飞破秋夕。
汴河流，如带窄。
任身轻似叶，
何计归得？
断云孤鹜青山极。
楼上徘徊，
无尽相忆。
----------------------------number 3255----------------------------
蚕妇（昨日入城市）
宋朝
张俞
昨日入城市，归来泪满巾。
遍身罗绮者，不是养蚕人。
----------------------------number 3256----------------------------
水龙吟（燕忙莺懒芳残）
宋朝
章楶
【水龙吟】
燕忙莺懒芳残，
正堤上、柳花飘坠。
轻飞乱舞，
点画青林，
全无才思。
闲趁游丝，
静临深院，
日长门闭。
傍珠帘散漫，
垂垂欲下，
依前被、风扶起。
兰帐玉人睡觉，
怪春衣、雪霑琼缀。
绣床旋满，
香球无数，
才圆却碎。
时见蜂儿，
仰粘轻粉，
鱼吞池水。
望章台路杳，
金鞍游荡，
有盈盈泪。
----------------------------number 3257----------------------------
眼儿媚（玉京曾忆昔繁华）
宋朝
赵佶
【眼儿媚】
玉京曾忆昔繁华。
万里帝王家。
琼林玉殿，朝喧弦管，
暮列笙琶。
花城人去今萧索，
春梦绕胡沙。
家山何处，忍听羌笛，
吹彻梅花。
----------------------------number 3258----------------------------
燕山亭（裁剪冰绡，轻叠数重）
宋朝
赵佶
【燕山亭】
北行见杏花
裁剪冰绡，轻叠数重，
淡著胭脂匀注。
新样靓妆，艳溢香融，
羞杀蕊珠宫女。
易得凋零，
更多少无情风雨。
愁苦。
问院落凄凉，几番春暮。
凭寄离恨重重，这双燕，
何曾会人言语。
天遥地远，万水千山，
知他故宫何处。
怎不思量，
除梦里有时曾去。
无据。
和梦也新来不做。
----------------------------number 3259----------------------------
在北题壁（彻夜西风撼破扉）
宋朝
赵佶
【在北题壁】
彻夜西风撼破扉，萧条孤馆一灯微。
家山回首三千里，目断天南无雁飞。
----------------------------number 3260----------------------------
醉落魄（无言哽噎）
宋朝
赵佶
【醉落魄】
无言哽噎。看灯记得年时节。
行行指月行行说。
愿月常圆，休要暂时缺。
今年华市灯罗列。
好灯争奈人心别。
人前不敢分明说。
不忍抬头，休见旧时月。
----------------------------number 3261----------------------------
蝶恋花（庭院黄昏春雨霁）
宋朝
赵令畤
【蝶恋花】
庭院黄昏春雨霁。
一缕深心，
百种成牵系。
青翼蓦然来报喜，
鱼笺微谕相容意。
待月西厢人不寐。
帘影摇光，
朱户犹慵闭。
花动拂墙红萼坠，
分明疑是情人至。
----------------------------number 3262----------------------------
柳枝词（亭亭画舸系春潭）
宋朝
郑文宝
亭亭画舸系春潭，
直到行人酒半酣。
不管烟波与风雨，
载将离恨过江南。
----------------------------number 3263----------------------------
蝶恋花（卷絮风头寒欲尽）
宋朝
赵令畤
【蝶恋花】
卷絮风头寒欲尽。
坠粉飘香，
日日红成阵。
新酒又添残酒困。
今春不减前春恨。
蝶去莺飞无处问。
隔水高楼，
望断双鱼信。
恼乱横波秋一寸。
斜阳只与黄昏近。
----------------------------number 3264----------------------------
浣溪沙（水满池塘花满枝）
宋朝
赵令畤
【浣溪沙】
水满池塘花满枝。
乱香深里语黄鹂。
东风轻软弄帘帏。
日正长时春梦短，
燕交飞处柳烟低。
玉窗红子斗棋时。
----------------------------number 3265----------------------------
菩萨蛮（春风试手先梅蕊）
宋朝
赵令畤
【菩萨蛮】
春风试手先梅蕊，
頩姿冷艳明沙水。
不受众芳知，
端须月与期。
清香闲自远，
先向钗头见。
雪后燕瑶池，
人间第一枝。
----------------------------number 3266----------------------------
乌夜啼（楼上萦帘弱絮）
宋朝
赵令畤
【乌夜啼】
楼上萦帘弱絮，
墙头碍月低花。
年年春事关心事，
肠断欲栖鸦。
舞镜鸾衾翠减，
啼珠凤蜡红斜。
重门不锁相思梦，
随意绕天涯。
----------------------------number 3267----------------------------
蝶恋花（欲减罗衣寒未去）
宋朝
赵令畤
【蝶恋花】
欲减罗衣寒未去，
不卷珠帘，
人在深深处。
红杏枝头花几许？
啼痕止恨清明雨。
尽日沉烟香一缕，
宿酒醒迟，
恼破春情绪。
飞燕又将归信误，
小屏风上西江路。
----------------------------number 3268----------------------------
感皇恩（骑马踏红尘）
宋朝
赵企
【感皇恩】
骑马踏红尘，
长安重到。
人面依然似花好。
旧欢才展，
又被新愁分了。
未成云雨梦，巫山晓。
千里断肠，
关山古道。
回首高城似天杳。
满怀离恨，
付与落花啼鸟。
故人何处也？
青春老。
----------------------------number 3269----------------------------
南柯子（十里青山远）
宋朝
仲殊
【南柯子】
忆旧
十里青山远，
潮平路带沙。
数声啼鸟怨年华，
又是凄凉时候在天涯。
白露收残月，
清风散晓霞。
绿杨堤畔问荷花：
记得年时沽酒那人家？
----------------------------number 3270----------------------------
诉衷情（清波门外拥轻）
宋朝
仲殊
【诉衷情】
宝月山作
清波门外拥轻衣
杨花相送飞。
西湖又还春晚，
水树乱莺啼。
闲院宇，小帘帏。
晚初归。
钟声已过，
篆香才点，
月到门时。
----------------------------number 3271----------------------------
诉衷情（涌金门外小瀛洲）
宋朝
仲殊
【诉衷情】
涌金门外小瀛洲，
寒食更风流。
红船满湖歌吹，
花外有高楼。
睛日暖，
淡烟浮，
恣嬉游。
三千粉黛，
十二阑干，
一片云头。
----------------------------number 3272----------------------------
拜星月慢（夜色催更）
宋朝
周邦彦
【拜星月慢】
夜色催更，
清尘收露，
小曲幽坊月暗。
竹槛灯窗，
识秋娘庭院。
笑相遇，
似觉琼枝玉树相倚，
暖日明霞光烂。
水盼兰情，
总平生稀见。
画图中、
旧识春风面。
谁知道、
自到瑶台畔。
眷恋雨润云温，
苦惊风吹散。
念荒寒、
寄宿无人馆。
重门闭、
败壁秋虫叹。
怎奈向、一缕相思，
隔溪山不断。
----------------------------number 3273----------------------------
渔家傲（小雨纤纤风细细）
宋朝
朱服
【渔家傲】
小雨纤纤风细细，
万家杨柳青烟里。
恋树湿花飞不起。
愁无比，
和春付与东流水。
九十光阴能有几？
金龟解尽留无计。
寄语东城沽酒市。
拚一醉，
而今乐事他年泪。
----------------------------number 3274----------------------------
卜算子（旅雁向南飞）
宋朝
朱敦儒
【卜算子】
旅雁向南飞，
风雨群相失。
饥渴辛勤两翅垂，
独下寒汀立。
鸥鹭苦难亲，
矰缴忧相逼。
云海茫茫无处归，
谁听哀鸣急！
----------------------------number 3275----------------------------
离亭燕（一带江山如画）
宋朝
张昇
【离亭燕】
一带江山如画，风物向秋潇洒。
水浸碧天何处断，霁色冷光相射。
蓼屿荻花洲，掩映竹篱茅舍。
云际客帆高挂，烟外酒旗低亚。
多少六朝兴废事，尽入渔樵闲话。
怅望倚层楼，寒日无言西下。
----------------------------number 3276----------------------------
长相思（好风浮）
宋朝
周邦彦
【长相思】
舟中作
好风浮，晚雨收，
林叶阴阴映鷁舟，
斜阳明倚楼。
黯凝眸，忆旧游，
艇子扁舟来莫愁，
石城风浪秋。
----------------------------number 3277----------------------------
长相思慢（夜色澄明）
宋朝
周邦彦
【长相思慢】
夜色澄明，天街如水，风力微冷帘旌。
幽期再偶，坐久相看，才喜欲叹还惊。
醉眼重醒。映雕阑修竹，共数流萤。
细语轻轻。尽银台、挂蜡潜听。
自初识伊来，便惜妖娆，艳质美盼柔情。
桃溪换世，鸾驭凌空，有愿须成。
游丝荡絮，任轻狂、相逐荦萦。
但连环不解，流水长东，难负深盟。
----------------------------number 3278----------------------------
大酺（对宿烟收，春禽静）
宋朝
周邦彦
【大酺】
春雨
对宿烟收，春禽静，
飞雨时鸣高屋。
墙头青玉旆，
洗铅霜都尽，
嫩梢相触。
润逼琴丝，
寒侵枕障，
虫网吹粘帘竹。
邮亭无人处，
听檐声不断，
困眠初熟。
奈愁极频惊，
梦轻难记，
怜幽独。
行人归意速。
最先念、
流潦妨车毂。
怎奈向、
兰成憔悴，
卫玠清羸，
等闲时、易伤心目。
未怪平阳客，
双泪落、笛中哀曲。
况萧索、青芜国。
红糁铺地，
门外荆桃如菽。
夜游共谁秉烛？
----------------------------number 3279----------------------------
氐州第一（波落寒汀）
宋朝
周邦彦
【氐州第一】
波落寒汀，
村渡向晚，
遥看数点帆小。
乱叶翻鸦，
惊风破雁，
开角孤云缥缈。
官柳萧疏，
甚尚挂、
微微残照？
景物关情，
川途换目，
顿来催老。
渐解狂朋欢意少，
奈犹被、思牵情绕。
座上琴心，
机中锦字，
觉最萦怀抱。
也知人、
悬望久，
蔷薇谢，
归来一笑。
欲梦高唐，
未成眠、
霜空已晓。
----------------------------number 3280----------------------------
点绛唇（孤馆迢迢）
宋朝
周邦彦
【点绛唇】
孤馆迢迢，暮天草露沾衣润。
夜来秋近，月晕通风信。
今日原头，黄叶飞成阵，
知人闷，故来相趁，共结临岐恨。
----------------------------number 3281----------------------------
点绛唇（辽鹤归来）
宋朝
周邦彦
【点绛唇】
伤感
辽鹤归来，
故乡多少伤心地。
寸书不寄，
鱼浪空千里。
凭仗桃根，
说与凄凉意。
愁无际。
旧时衣袂，
犹有东门泪。
----------------------------number 3282----------------------------
点绛唇（台上披襟）
宋朝
周邦彦
【点绛唇】
台上披襟，快风一瞬收。
残雨柳丝轻举，蛛网黏飞絮。
极目平芜，应是春归处。
愁凝伫，楚歌声苦，村落黄昏鼓。
----------------------------number 3283----------------------------
蝶恋花（月皎惊乌栖不定）
宋朝
周邦彦
【蝶恋花】
月皎惊乌栖不定，
更漏将残，辘轳牵金井。
唤起两眸清炯炯。
泪花落枕红绵冷。
执手霜风吹鬓影。
去意徊徨，别语愁难听。
楼上阑干横斗柄，
露寒人远鸡相应。
----------------------------number 3284----------------------------
渡江云（晴岚低楚甸）
宋朝
周邦彦
【渡江云】
晴岚低楚甸，
暖迴雁翼，
阵势起平沙。
骤惊春在眼，
借问何时，
委曲到山家。
涂香晕色，
盛粉饰、争作妍华。
千万丝、陌头杨柳，
渐渐可藏鸦。
堪嗟。清江东注，
画舸西流，
指长安日下。
愁宴阑、风翻旗尾，
潮溅乌纱。
今宵正对初弦月，
傍水绎、深舣蒹葭。
沈恨处，
时时自剔灯花。
----------------------------number 3285----------------------------
芳草度（昨夜里）
宋朝
周邦彦
【芳草度】
昨夜里，
又再宿桃源，
醉邀仙侣。
听碧窗风快，
珠帘半卷疏雨。
多少离恨苦。
方留连啼诉。
凤帐晓，
又是匆匆，
独自归去。
愁顾。
满怀泪粉，
瘦马冲泥寻去路。
谩回首、
烟迷望眼，
依稀见朱户。
似痴似醉，
暗恼损、
凭阑情绪。
淡暮色，
看尽栖鸦乱舞。
----------------------------number 3286----------------------------
风流子（枫林凋晚叶）
宋朝
周邦彦
【风流子】
枫林凋晚叶，
关河迥，
楚客惨将归。
望一川暝霭，
雁声哀怨；
半规凉月，
人影参差。
酒醒后，
泪花销凤蜡，
风幕卷金泥。
砧杵韵高，
唤回残梦；
绮罗香减，
牵起馀悲。
亭皋分襟地，
难拚处，
偏是掩面牵衣。
何况怨怀长结，
重见无期。
想寄恨书中，
银钩空满；
断肠声里，
玉筯还垂。
多少暗愁密意，
唯有天知。
----------------------------number 3287----------------------------
风流子（新绿小池塘）
宋朝
周邦彦
【风流子】
新绿小池塘，
风帘动、
碎影舞斜阳。
羡金屋去来，
旧时巢燕；
土花缭绕，
前度莓墙。
绣阁里，
风帏深几许，
听得理丝簧。
欲说又体，
虑乖芳信；
未歌先咽，
愁近清觞。
遥知新妆了，
开朱户，
应自待月西厢。
最苦梦魂，
今宵不到伊行。
问甚时说与，
佳音密耗，
寄将秦镜，
偷换韩香？
天便教人，
霎时厮见何妨
----------------------------number 3288----------------------------
隔浦莲近拍（新篁摇动翠葆）
宋朝
周邦彦
【隔浦莲近拍】
中山县圃姑射亭避暑作
新篁摇动翠葆，
曲径通深窈。
夏果收新脆，
金丸落，惊飞鸟。
浓翠迷岸草。
蛙声闹，
骤雨鸣池沼。
水亭小。
浮萍破处，
帘花檐影颠倒。
纶巾羽扇，
困卧北窗清晓。
屏里吴山梦自到。
惊觉，
依然身在江表。
----------------------------number 3289----------------------------
关河令（秋阴时睛渐向暝）
宋朝
周邦彦
【关河令】
秋阴时睛渐向暝。
变一庭凄冷。
伫听寒声，
云深无雁影。
更深人去寂静。
但照壁孤灯相映。
酒已都醒，
如何消夜永
----------------------------number 3290----------------------------
过秦楼（水浴清蟾）
宋朝
周邦彦
【过秦楼】
水浴清蟾，叶喧凉吹，巷陌马声初断。
闲依露井，笑扑流萤，惹破画罗轻扇。
人静夜久凭阑，愁不归眠，立残更箭。
叹年华一瞬，人今千里，梦沈书远。
空见说、鬓怯琼梳，容销金镜，渐懒趁时匀染。
梅风地溽，虹雨苔滋，一架舞红都变。
谁信无聊为伊，才减江淹，情伤荀倩。
但明河影下，还看稀星数点。
----------------------------number 3291----------------------------
鹤冲天（梅雨霁）
宋朝
周邦彦
【鹤冲天】
溧水长寿乡作
梅雨霁，暑风和，高柳乱蝉多。
小园台榭远池波，鱼戏动新荷。
薄纱厨，轻羽扇，枕冷簟凉深院。
此时情绪此时天，无事小神仙。
----------------------------number 3292----------------------------
花犯（粉墙低，梅花照眼）
宋朝
周邦彦
【花犯】
梅花
粉墙低，梅花照眼，
依然旧风味。
露痕轻缀。
疑净洗铅华，
无限佳丽。
去年胜赏曾孤倚。
冰盘同燕喜，
更可惜、雪中高树，
香篝熏素被。
今年对花最匆匆，
相逢似有恨，
依依愁悴。
吟望久，
青苔上、旋看飞坠。
相将见、脆丸荐酒，
人正在、
空江烟浪里。
但梦想，
一枝潇洒，
黄昏斜照水。
----------------------------number 3293----------------------------
还京乐（到长淮底）
宋朝
周邦彦
【还京乐】
到长淮底。
过当时楼下，
殷勤为说，
春来羁旅况味。
堪嗟误约乖期，
向天涯、
自看桃李。
想而今、
应恨墨盈笺，
愁妆照水，
怎得青鸾翼，
飞归教见憔悴。
----------------------------number 3294----------------------------
浣溪沙（翠葆参差竹径成）
宋朝
周邦彦
【浣溪沙】
翠葆参差竹径成，
新荷跳雨泪珠倾。
曲阑斜转小池亭。
风约帘衣归燕急，
水摇扇影戏鱼惊。
柳梢残日弄微晴。
----------------------------number 3295----------------------------
浣溪沙（楼上晴天碧四垂）
宋朝
周邦彦
【浣溪沙】
楼上晴天碧四垂，
楼前芳草接天涯。
劝君莫上最高梯。
新笋已成堂下竹，
落花都上燕巢泥，
忍听林表杜鹃啼。
----------------------------number 3296----------------------------
浣溪沙（雨过残红湿未飞）
宋朝
周邦彦
【浣溪沙】
雨过残红湿未飞，
疏篱一带透斜晖。
游蜂酿蜜窃香归。
金屋无人风竹乱，
衣篝尽日水沉微。
一春须有忆人时。
----------------------------number 3297----------------------------
解连环（怨怀无托）
宋朝
周邦彦
【解连环】
怨怀无托。
嗟情人断绝，
信意辽邈。
纵妙手、
能解连环，
似风散雨收，
雾轻云薄。
燕子楼空，
暗尘锁、一床弦索。
想移根换叶，
尽是旧时，
手种红药。
汀洲渐生杜若。
料舟移岸曲，
人在天角。
谩记得、
当日音书，
把闲语闲言，
待总烧却。
水驿春迴，
望寄我，
江南梅萼。
拚今生，
对花对酒，
为伊泪落。
----------------------------number 3298----------------------------
解语花（风销绛蜡）
宋朝
周邦彦
【解语花】
上元
风销绛蜡，露浥红莲，灯市光相射。
桂华流瓦，纤云散、耿耿素娥欲下。
衣裳淡雅，看楚女纤腰一把。
箫鼓喧，人影参差，满路飘香麝。
因念都城放夜，望千门如画，嬉笑游冶。
钿车罗帕，相逢处、自有暗尘遂马。
年光是也，唯只见旧情衰谢。
清漏移，飞盖归来，从舞休歌罢。　
----------------------------number 3299----------------------------
兰陵王（柳阴直）
宋朝
周邦彦
【兰陵王】
柳
柳阴直，
烟里丝丝弄碧。
隋堤上、曾见几番，
拂水飘绵送行色。
登临望故国，
谁识京华倦客？
长亭路，年去岁来，
应折柔条过千尺。
闲寻旧踪迹，
又酒趁哀弦，
灯照离度。
梨花榆火催寒食。
愁一箭风快，
半篙波暖，
回头迢递便数驿，
望人在天北。
凄恻，恨堆积
惭别浦萦回，
津堠岑寂，
斜阳冉春无极。
念月榭携手，
露桥闻笛。
沉思前事，
似梦里，泪暗滴。
----------------------------number 3300----------------------------
浪淘沙慢（万叶战）
宋朝
周邦彦
【浪淘沙慢】
万叶战，秋声露结，雁度沙碛。
细草和烟尚绿，遥山向晚更碧。
见隐隐、云边新月白。
映落照、帘幕千家，听数声、何处倚楼笛？
装点尽秋色。脉脉。旅情暗自消释。
念珠玉、临水犹悲感，何况天涯客？
忆少年歌酒，当时踪迹。
岁华易老，衣带宽、懊恼心肠终窄。
飞散后、风流人阻。兰桥约、怅恨路隔。
马蹄过、犹嘶旧巷陌。
叹往事、一一堪伤，旷望极。
凝思又把阑干拍。
----------------------------number 3301----------------------------
浪淘沙慢（晓阴重）
宋朝
周邦彦
【浪淘沙慢】
晓阴重，
霜调岸草，
雾隐城堞。
南陌脂车待发，
东门帐饮乍阕。
正拂面垂杨堪揽结。
掩红泪、
玉手亲折。
念汉浦离鸿去何许，
经时信音绝。
情切。
望中地远天阔。
向露冷风清无人处，
耿耿寒漏咽。
嗟万事难忘，
唯是轻别。
翠樽未竭，
凭断云、
留取西楼残月。
罗带光销纹衾叠，
连环解，旧香顿歇。
怨歌永、
琼壶敲尽缺。
恨春去，不与人期，
弄夜色，
空馀满地梨花雪。
----------------------------number 3302----------------------------
六丑（正单衣试酒）
宋朝
周邦彦
【六丑】
蔷薇谢后作
正单衣试酒，
怅客里光阴虚掷。
愿春暂留，
春归如过翼，
一去无迹。
为问花何在？
夜来风雨，
葬楚宫倾国。
钗钿堕处遗香泽。
乱点桃蹊，
轻翻柳陌，
多情为谁追惜？
但峰媒蝶使，
时叩窗槅。
东园岑寂，
渐蒙笼暗碧。
静绕珍丛底，
成叹息。
长条故惹行客。
似牵衣待话，
别情无极。
残英小，强簪巾帻；
终不似、
一朵钗头颤袅，
向人欹侧。
漂流处，莫趁潮汐。
恐断红尚有相思字，
何由见得。
----------------------------number 3303----------------------------
满江红（昼日移阴，揽衣起）
宋朝
周邦彦
【满江红】
昼日移阴，揽衣起，
春帷睡足。
临宝鉴，绿支撩乱，
未忺妆束。
蝶粉蜂黄都褪了，
枕痕一线红生玉。
背画栏、
脉脉悄无言，
寻棋局。
重会面，犹未卜。
无限事，萦心曲。
想秦筝依旧，
尚鸣金屋。
芳草连天迷远望，
宝香薰被成孤宿。
最苦是、
蝴蝶满园飞，
无心扑。
----------------------------number 3304----------------------------
满庭芳（风老莺雏）
宋朝
周邦彦
【满庭芳】
夏日溧水无想山作
风老莺雏，
雨肥梅子，
午阴嘉树清圆。
地卑山近，
衣润费炉烟。
人静乌鸢自乐，
小桥外、新绿溅溅。
凭栏久，黄芦苦竹，
疑泛九江船。
年年，如社燕，
飘流瀚海，
来寄修椽。
且莫思身外，
长近尊前。
憔悴江南倦客，
不堪听急管繁弦。
歌筵畔，
先安簟枕，
容我醉时眠。
----------------------------number 3305----------------------------
齐天乐（绿芜凋尽台城路）
宋朝
周邦彦
【齐天乐】
秋思
绿芜凋尽台城路，
殊乡又逢秋晚。
暮雨生寒，
呜蛩劝织，
深阁时闻裁剪。
云窗静掩。
叹重拂罗裀，
顿疏花簟。
尚有綀囊，
露营清夜照书卷。
荆江留滞最久，
故人相望处，
离思何限。
渭水西风，
长安乱叶，
空忆诗情宛转。
凭高眺远。
正玉液新，
蟹螯初荐。
醉倒山翁，
但愁斜照敛。
----------------------------number 3306----------------------------
庆春宫（云接平岗）
宋朝
周邦彦
【庆春宫】
云接平岗，
山围寒野，
路回渐转孤城。
衰柳啼鸦，
惊风驱雁，
动人一片秋声。
倦途休驾，淡烟里，
微茫见星。
尘埃憔悴，
生怕黄昏，
离思牵萦。
华堂旧日逢迎。
花艳参差，
香雾飘零。
弦管当头，
偏怜娇凤，
夜深簧暖笙清。
眼波传意，
恨密约、
匆匆未成。
许多烦恼，
只为当时，
一饷留情。
----------------------------number 3307----------------------------
绕佛阁（暗尘四敛）
宋朝
周邦彦
【绕佛阁】
旅况
暗尘四敛，楼观回出，高映孤馆。
清漏将短，厌闻夜久签声动书幔。
桂华又满，闲步露草，偏爱幽远。
花气清婉。望中迤逦城阴度河岸。
倦客最萧索，醉倚斜桥穿柳线。
还似卞堤虹梁横水面，
看浪飐春灯，舟下如箭。
此行重见。叹故友难逢，羁思空乱，
两眉愁、向谁舒展？
----------------------------number 3308----------------------------
瑞鹤仙（悄郊原带郭）
宋朝
周邦彦
【瑞鹤仙】
悄郊原带郭，
行路永，
客去车尘漠漠。
斜际映山落，
敛馀红犹恋。
孤城阑角。
凌波步弱，
过短亭、何用素约。
有流莺劝我，
重解绣鞍，
缓引春酌。
不记归时早暮。
上马谁扶，
醒眠朱阁。
惊飙动幕，
扶残醉，绕红药。
叹西园已是花深无地，
东风何事又恶？
任流光过却，
犹喜洞天自乐。
----------------------------number 3309----------------------------
瑞龙吟（章台路）
宋朝
周邦彦
【瑞龙吟】
章台路，
还见褪粉梅梢，
试花桃树。
愔愔坊陌人家，
定巢燕子，
归来旧处。
黯凝竚。
因念箇人痴小，
乍窥门户。
侵晨浅约宫黄，
障风映袖，
盈盈笑语。
前度刘郎重到，
访邻寻里，
同时歌舞，
唯有旧家秋娘，
声价如故。
吟笺赋笔，
犹记燕台句。
知谁伴、名园露饮，
东城闲步？
探春尽是，
伤离意绪。
事与孤鸿去。
官柳低金缕。
归骑晚，
纤纤池塘飞雨。
断肠院落，
一帘风絮。
----------------------------number 3310----------------------------
少年游（并刀如水）
宋朝
周邦彦
【少年游】
并刀如水，
吴盐胜雪，
纤手破新橙。
锦幄初温，
兽烟不断，
相对坐调笙。
低声问：
向谁行宿？
城上已三更。
马滑霜浓，
不如休去，
直是少人行。
----------------------------number 3311----------------------------
少年游（朝云漠漠散轻丝）
宋朝
周邦彦
【少年游】
朝云漠漠散轻丝，
楼阁淡春姿。
柳泣花啼，
九街泥重，
门外燕飞迟。
而今丽日明金屋，
春色在桃枝。
不似当时，
小楼冲雨，
幽恨两人知。
----------------------------number 3312----------------------------
水龙吟（素肌应怯余寒）
宋朝
周邦彦
【水龙吟】
梨花
素肌应怯余寒，
艳阳占立青芜地。
樊川照日，
灵关遮路，
残红敛避。
传火楼台，
妒花风雨，
长门深闭。
亚帘栊半湿，
一枝在手，
偏勾引、黄昏泪。
别有风前月底。
布繁英，
满园歌吹。
朱铅退尽，
潘妃却酒，
昭君乍起。
雪浪翻空，
粉裳缟夜，
不成春意。
恨玉容不见，
琼英谩好，
与何人比？
----------------------------number 3313----------------------------
四园竹（浮云护月）
宋朝
周邦彦
【四园竹】
浮云护月，
未放满朱扉。
鼠摇暗壁，
萤度破窗，
偷入书帏。
秋意浓，
闲伫立，庭柯影里。
好风襟袖先知。
夜何其。
江南路绕重山，
心知谩与前期。
奈向灯前堕泪。
肠断萧娘，
旧日书辞。
犹在纸。
雁信绝，
清宵梦又稀。
----------------------------number 3314----------------------------
苏幕遮（燎沈香，消溽暑）
宋朝
周邦彦
【苏幕遮】
燎沈香，消溽暑。
鸟雀呼晴，
侵晓窥檐语。
叶上初阳乾宿雨，
水面清圆，
一一风荷举。
故乡遥，何日去？
家住吴门，
久作长安旅。
五月渔郎相忆否？
小辑轻舟，
梦入芙蓉浦。
----------------------------number 3315----------------------------
诉衷情（出林杏子落金盘）
宋朝
周邦彦
【诉衷情】
出林杏子落金盘。
齿软怕尝酸。
可惜半残青紫，
犹印小唇丹。
南陌上，
落花闲。
雨斑斑。
不言不语，
一段伤春，
都在眉间。
----------------------------number 3316----------------------------
琐窗寒（暗柳啼鸦）
宋朝
周邦彦
【琐窗寒】
暗柳啼鸦，
单衣伫立，
小帘朱户。
桐花半亩，
静锁一庭愁雨。
洒空阶、夜阑未休，
故人剪烛西窗语。
似楚江瞑宿，
风灯零乱，
少年羁旅。
迟暮，嬉游处，
正店舍无烟，
禁城百五，
旗亭唤酒，
付与高阳俦侣。
想东西、桃李自春，
小唇秀靥今在否？
到归时、定有残英，
待客携尊俎。
----------------------------number 3317----------------------------
望江南（游妓散）
宋朝
周邦彦
【望江南】
游妓散，
独自绕回堤。
芳草怀烟迷水曲，
密云衔雨暗城西。
九陌未沾泥。
桃李下，
春晚未成蹊。
墙外见花寻路转，
柳阴行马过莺啼。
无处不凄凄。
----------------------------number 3318----------------------------
尉迟怀（隋堤路）
宋朝
周邦彦
【尉迟怀】
离恨
隋堤路。
渐日晚、
密霭生深树。
阴阴淡月笼沙，
还宿河桥深处。
无情画舸，
都不管、
烟波隔前浦。
等行人、
醉拥重衾，
载将离恨归去。
因思旧客京华，
长偎傍疏林，
小槛欢聚。
冶叶倡条俱相识，
仍惯见、珠歌翠舞。
如今向、渔村水驿，
夜如岁、
焚香独自语。
有何人、念我无聊，
梦魂凝想鸳侣。
----------------------------number 3319----------------------------
西河（佳丽地）
宋朝
周邦彦
【西河】
金陵怀古
佳丽地，
南朝盛事谁记？
山围故国绕清江，
髻鬟对起；
恕涛寂寞打孤城，
风樯遥度天际。
断崖树，犹倒倚；
莫愁艇子曾系。
空余旧迹郁苍苍，
雾沉半垒。
夜深月过女墙来，
伤心东望淮水。
酒旗戏鼓甚处市？
想依稀、王谢邻里，
燕子不知何世；
入寻常巷陌人家，
相对如说兴亡，
斜阳里。
----------------------------number 3320----------------------------
西平乐（稚柳苏晴）
宋朝
周邦彦
【西平乐】
元丰初，予以布衣西上，过天长道中。后四十馀年，辛丑正月二十六日，避贼复游故地。感叹岁月，偶成此词。
稚柳苏晴，
故溪歇雨，
川迥未觉春赊。
驼褐寒侵，
正怜初日，
轻阴抵死须遮。
叹事与孤鸿尽去，
身与塘蒲共晚，
争知向此，
征途迢递，
伫立尘沙。
念朱颜翠发，
曾到处，
故地使人嗟。
道连三楚，
天低四野，
乔木依前，
临路攲斜重慕想、
东陵晦迹，
彭泽归来，
左右琴书自乐，
松菊相依，
何况风流鬓未华。
多谢故人，
亲驰郑驿，
时倒融尊，
劝此淹留，
共过芳时，
翻令倦客思家。
----------------------------number 3321----------------------------
夜飞鹊（河桥送人处）
宋朝
周邦彦
【夜飞鹊】
河桥送人处，
良夜何其？
斜月远堕余辉。
铜盘烛泪已流尽，
霏霏凉露沾衣。
相将散离会，
探风前津鼓，
树杪参旗。
花骢会意，
纵扬鞭、亦自行迟。
迢递路迴清野，
人语渐无闻，
空带愁归。
何意重经前地，
遗钿不见，
兔葵燕麦，
向斜阳、影与人齐。
但徘徊班草，
欷歔酹酒，
极望天西。
----------------------------number 3322----------------------------
夜游宫（叶下斜阳照水）
宋朝
周邦彦
【夜游宫】
叶下斜阳照水，
卷轻浪、沈沈千里。
桥上酸风射眸子。
立多时，看黄昏，
灯火市。
古屋寒窗底，
听几片、井桐飞坠。
不恋单衾再三起。
有谁知，为萧娘，
书一纸。
----------------------------number 3323----------------------------
一落索（眉共春山争秀）
宋朝
周邦彦
【一落索】
眉共春山争秀，
可怜长皱。
莫将清泪滴花枝，
恐花也、如人瘦。
清润玉箫闲久，
知音稀有，
欲知日日倚栏愁，
但问取、亭前柳。
----------------------------number 3324----------------------------
忆旧游（记愁横浅黛）
宋朝
周邦彦
【忆旧游】
记愁横浅黛，
泪洗红铅，
门掩秋宵。
坠叶惊离思，
听寒螿夜泣，
乱雨潇潇。
凤钗半脱云鬓，
窗影烛光摇。
渐暗竹敲凉，
疏萤照晚，
两地魂消。
迢迢。问音信，
道径底花阴，
时认鸣镳。
也拟临朱户，
叹因郎憔悴，
羞见郎招。
旧巢更有新燕，
杨柳拂河桥。
但满目京尘，
东风竟日吹露桃。
----------------------------number 3325----------------------------
应天长（条风布暖）
宋朝
周邦彦
【应天长】
寒食
条风布暖，
霏雾弄晴，
池塘遍满春色。
正是夜堂无月，
沉沉暗寒食。
梁间燕，前社客。
似笔我、闭门愁寂。
乱花过，隔院芸香，
满地狼藉。
长记那回时，
邂逅相逢，
郊外驻油壁。
又见汉宫传烛，
飞烟五侯宅。
青青草，迷路陌。
强载酒、细寻前迹。
市桥远，柳下人家，
犹自相识。
----------------------------number 3326----------------------------
渔家傲（灰暖香融销永昼）
宋朝
周邦彦
【渔家傲】
灰暖香融销永昼。
蒲萄架上春藤秀。
由角栏干群雀半。
清明后。
风梳万缕亭前柳。
日照钗梁光欲溜。
循阶竹粉沾衣袖。
拂拂面红如著酒。
沉吟久。
昨宵正是来时候。
----------------------------number 3327----------------------------
虞美人（灯前欲去信留恋）
宋朝
周邦彦
【虞美人】
灯前欲去信留恋。
肠断朱扉远。
未须红雨洗香腮。
待得蔷薇花谢便归来。
舞腰歌板闲时按。
一任旁人看。
金炉应见旧残煤。
莫使恩情容易似寒灰。
----------------------------number 3328----------------------------
虞美人（廉纤小雨池塘遍）
宋朝
周邦彦
【虞美人】
廉纤小雨池塘遍。
细点看萍面。
一双燕子守朱门，
比似寻常时候易黄昏。
宜城酒泛浮香絮，
细作更阑语。
相将羁思乱如云，
又是一窗类影两愁人。
----------------------------number 3329----------------------------
玉楼春（桃溪不作从容住）
宋朝
周邦彦
【玉楼春】
桃溪不作从容住，
秋藕绝来无续处。
当时相候赤阑桥，
今日独寻黄叶路。
烟中列岫青无数，
雁背夕阳红欲暮。
人如风后入江云，
情似雨馀粘地絮。
----------------------------number 3330----------------------------
醉桃源（冬衣初染远山青）
宋朝
周邦彦
【醉桃源】
冬衣初染远山青，
双丝云雁绫。
夜寒袖湿欲成冰，
都缘珠零。
情黯黯，闷腾腾，
身如秋后蝇。
若教随马逐郎行，
不辞多少程。
----------------------------number 3331----------------------------
采桑子（扁舟去作江南客）
宋朝
朱敦儒
【采桑子】
彭浪矶
扁舟去作江南客，
旅雁孤云。
万里烟尘，
回首中原泪满巾。
碧山对晚汀洲冷，
枫叶芦根。
日落波平，
愁损辞乡去国人。
----------------------------number 3332----------------------------
采桑子（一番海角凄凉梦）
宋朝
朱敦儒
【采桑子】
一番海角凄凉梦，
却到长安。
翠帐犀帘，
依旧屏斜十二山。
玉人为我调琴瑟，
颦黛低鬟。
云散香残，
风雨蛮溪半夜寒。
----------------------------number 3333----------------------------
感皇恩（一个小园儿）
宋朝
朱敦儒
【感皇恩】
一个小园儿，
两三亩地。
花竹随宜旋装缀。
槿篱茅舍，
便有山家风味。
等闲池上饮，
林间醉。
都为自家，
胸中无事。
风景争来趁游戏。
称心如意，
剩活人间几岁。
洞天谁道在、尘寰外。
----------------------------number 3334----------------------------
好事近（春雨细如尘）
宋朝
朱敦儒
【好事近】
春雨细如尘，
楼外柳丝黄湿。
风约绣帘斜去，
透窗纱寒碧。
美人慵剪上元灯，
弹泪倚瑶瑟。
却卜紫姑香火，
问辽东消息。
----------------------------number 3335----------------------------
好事近（摇首出红尘）
宋朝
朱敦儒
【好事近】
渔父词
摇首出红尘，
醒醉更无时节。
活计绿蓑青笠，
惯披霜冲雪。
晚来风定钓丝闲，
上下是新月。
千里水天一色，
看孤鸿明灭。
----------------------------number 3336----------------------------
减字木兰花（刘郎已老）
宋朝
朱敦儒
【减字木兰花】
刘郎已老，
不管桃花依旧笑。
要听琵琶，
重院莺啼觅谢家。
曲终人醉，
多似浔阳江上泪。
万里东风，
国破山河落照红。
----------------------------number 3337----------------------------
临江仙（堪笑一场颠倒梦）
宋朝
朱敦儒
【临江仙】
堪笑一场颠倒梦，
元来恰似浮云。
尘劳何事最相亲。
今朝忙到夜，
过腊又逢春。
流水滔滔无住处，
飞光忽忽西沉。
世间谁是百年人。
个中须著眼，
认取自家身。
----------------------------number 3338----------------------------
临江仙（世事短如春梦）
宋朝
朱敦儒
【临江仙】
世事短如春梦，
人情薄似秋云。
不须计较苦劳心，
万事原来有命。
幸遇三杯酒好，
况逢一朵花新。
片时欢笑且相亲，
明日阴晴未定。
----------------------------number 3339----------------------------
临江仙（直自凤凰城破后）
宋朝
朱敦儒
【临江仙】
直自凤凰城破后，
擘钗破镜分飞。
天涯海角信音稀。
梦回辽海北，
魂断玉关西。
月解重圆星解聚，
如何不见人归？
今春还听杜鹃啼。
年年看塞雁，
一十四番回。
----------------------------number 3340----------------------------
念奴娇（插天翠柳）
宋朝
朱敦儒
【念奴娇】
插天翠柳，
被何人、推上一轮明月？
照我藤床凉似水，
飞入瑶台琼阙。
雾冷笙箫，
风轻环佩，
玉锁无人掣。
闲云收尽，
海光天影相接。
谁信有药长生，
素娥新炼就，
飞霜凝雪。
打碎珊瑚，
争似看、仙桂扶疏横绝。
洗尽凡心，
满身清露，
冷浸萧萧发。
明朝尘世，
记取休向人说。
----------------------------number 3341----------------------------
念奴娇（晚凉可爱）
宋朝
朱敦儒
【念奴娇】
晚凉可爱，
是黄昏人静，
风生蘋叶。
谁做秋声穿细柳？
初听寒蝉凄切。
旋采芙蓉，
重熏沉水，
暗里香交彻。
拂开冰簟，
小床独卧明月。
老来应免多情，
还因风景好，
愁肠重结。
可惜良宵人不见，
角枕烂衾虚设。
宛转无眠，
起来闲步，
露草时明灭。
银河西去，
画楼残角呜咽。
----------------------------number 3342----------------------------
水调歌头（当年五陵下）
宋朝
朱敦儒
【水调歌头】
淮阴作
当年五陵下，
结客占春游。
红缨翠带，
谈笑跋马水西头。
落日经过桃叶，
不管插花归去，
小袖挽人留。
换酒春壶碧，
脱帽醉青楼。
楚云惊，
陇水散，
两漂流。
如今憔悴，
天涯何处可销忧。
长揖飞鸿旧月，
不知今夕烟水，
都照几人愁。
有泪看芳草，
无路认西州。
----------------------------number 3343----------------------------
水龙吟（放船千里凌波去）
宋朝
朱敦儒
【水龙吟】
放船千里凌波去，
略为吴山留顾。
云屯水府，涛随神女，
九江东注。
北客翩然，壮心偏感，
年华将暮。
念伊、嵩旧隐，
巢、由故友，
南柯梦，遽如许！
回首妖氛未扫，
问人间、英雄何处？
奇谋报国，可怜无用，
尘昏白羽。
铁锁横江，锦帆冲浪，
孙郎良苦。
但愁敲桂棹，
悲吟《梁父》，
泪流如雨。
----------------------------number 3344----------------------------
西江月（日日深杯酒满）
宋朝
朱敦儒
【西江月】
日日深杯酒满，
朝朝小圃花开。
自歌自舞自开怀，
且喜无拘无碍。
青史几番春梦，
黄泉多少奇才。
不须计较与安排，
领取而今现在。
----------------------------number 3345----------------------------
相见欢（金陵城上西楼）
宋朝
朱敦儒
【相见欢】
金陵城上西楼，
倚清秋。
万里夕阳垂地大江流。
中原乱，簪缨散，
几时收？
试倩悲风吹泪过扬州。
----------------------------number 3346----------------------------
鹧鸪天（唱得梨园绝代声）
宋朝
朱敦儒
【鹧鸪天】
唱得梨园绝代声。
前朝惟数李夫人。
自从惊破霓裳后，
楚秦吴歌扇里新。
秦嶂雁，越溪砧。
西风北客两飘零。
尊前忽听当时曲，
侧帽停杯泪满巾。
----------------------------number 3347----------------------------
鹧鸪天（我是清都山水郎）
宋朝
朱敦儒
【鹧鸪天】
西都作
我是清都山水郎，
天教分付与疏狂。
曾批给雨支风券，
累上留云借月章。
诗万首，酒千觞。
几曾着眼看侯王？
玉楼金阙慵归去，
且插梅花醉洛阳。
----------------------------number 3348----------------------------
初见嵩山（年来鞍马困尘埃）
宋朝
张耒
【初见嵩山】
年来鞍马困尘埃，
赖有青山豁我怀。
日暮北风吹雨去，
数峰清瘦出云来。
----------------------------number 3349----------------------------
风流子（木叶亭皋丁）
宋朝
张耒
【风流子】
木叶亭皋丁，
重阳近，
又是捣衣秋。
奈愁入庾肠，
老侵潘鬓，
谩簪黄菊，
花也应羞。
楚天晚，
白蘋烟尽处，
红蓼水边头。
芳草有情，
夕阳无语，
雁横南浦，
人倚西楼。
玉容知安否？
香笺共锦字，
两处悠悠。
空恨碧云离合，
青鸟沉浮。
向风前懊恼，
芳心一点，
寸眉两叶，
禁甚闲愁。
情到不堪言处，
分付东流。
----------------------------number 3350----------------------------
寒夜（寒夜客来茶当酒）
宋朝
张耒
【寒夜】
寒夜客来茶当酒，
竹炉汤沸火初红。
寻常一样窗前月，
才有梅花便不同。
----------------------------number 3351----------------------------
秋蕊香（帘暮疏疏风透）
宋朝
张耒
【秋蕊香】
帘暮疏疏风透，
一线香飘金兽。
朱栏倚遍黄昏后，
廊上月华如昼。
别离滋味浓于酒，
著人瘦。
此情不及墙东柳，
春色年年如旧。
----------------------------number 3352----------------------------
夜坐（庭户无人秋月明）
宋朝
张耒
【夜坐】
庭户无人秋月明，
夜霜欲落气先清。
梧桐真不甘衰谢，
数叶迎风尚有声。
----------------------------number 3353----------------------------
宿甘露寺僧舍（枕中云气千峰近）
宋朝
曾公亮
枕中云气千峰近，
床底松声万壑哀。
要看银山拍天浪，
开窗放入大江来。
----------------------------number 3354----------------------------
少年游（江南节物）
宋朝
杨亿
【少年游】
江南节物，
水昏云淡，
飞雪满前村。
千寻翠岭，
一枝芳艳，
迢递寄归人。
寿阳妆罢，
冰姿玉态，
的的写天真。
等闲风雨又纷纷，
更忍向、笛中闻。
----------------------------number 3355----------------------------
送夫诗（且休落拓贪杯酒）
宋朝
杨朴妻
【送夫诗】
且休落拓贪杯酒，
更莫猖狂爱吟诗；
今日捉将官里去，
这回断送老头皮！
----------------------------number 3356----------------------------
鹊桥仙（月胧星淡）
宋朝
谢薖
【鹊桥仙】
月胧星淡，
南飞乌鹊，
暗数秋期天上。
锦楼不到野人家，
但门外清流叠嶂。
一杯相属，
佳人何在？
不见绕梁清唱。
人间平地亦崎岖，
叹银汉何曾风浪
----------------------------number 3357----------------------------
鹧鸪天（镇日无心扫黛眉）
宋朝
夏竦
【鹧鸪天】
镇日无心扫黛眉，
临行愁见理征衣。
尊前只恐伤郎意，
阁泪汪汪不敢垂。
停宝马，捧瑶卮，
相斟相劝忍分离？
不如饮待奴先醉，
图得不知郎去时。
----------------------------number 3358----------------------------
某尼悟道诗（尽日寻春不见春）
宋朝
无名尼
【某尼悟道诗】
尽日寻春不见春，
芒鞋踏遍陇头云。
归来笑拈梅花嗅，
春在枝头已十分。
----------------------------number 3359----------------------------
送棋僧惟照（学成九章开方诀）
宋朝
文同
【送棋僧惟照】
学成九章开方诀，诵得一行乘除诗，
自然天性晓绝艺，可敌国手应吾师。
窗前横榻拥炉处，门外大雪压屋时，
独翻旧局辨错着，冷笑古人心许谁？
----------------------------number 3360----------------------------
寻隐者不遇（寻真误入蓬莱岛）
宋朝
魏野
【寻隐者不遇】
寻真误入蓬莱岛，
香风不动松花老；
采芝何处未归来，
白云遍地无人扫。
----------------------------number 3361----------------------------
点绛唇（波上清风）
宋朝
魏夫人
【点绛唇】
波上清风，
画船明月人归后。
渐消残酒，
独自凭栏久
聚散匆匆，
此恨年年有。
重回首，淡烟疏柳，
隐隐芜城漏。
----------------------------number 3362----------------------------
好事近（雨后晓寒轻）
宋朝
魏夫人
【好事近】
雨后晓寒轻，
花外早莺啼歇。
愁听隔溪残漏，
正一声凄咽。
不堪西望去程赊，
离肠万回结。
不似海棠阴下，
按《凉州》时节。
----------------------------number 3363----------------------------
菩萨蛮（溪山掩映斜阳里）
宋朝
魏夫人
【菩萨蛮】
溪山掩映斜阳里。
楼台影动鸳鸯起。
隔岸两三家，
出墙红杏花。
绿杨堤下路，
早晚溪边去。
三见柳绵飞，
离人犹未归。
----------------------------number 3364----------------------------
村行（马穿山径菊初黄）
宋朝
王禹偁
【村行】
马穿山径菊初黄，信马悠悠野兴长。
万壑有声含晚籁，数峰无语立斜阳。
棠梨叶落胭脂色，荞麦花开白雪香。
何事吟余忽惆怅，村桥原树似吾乡。
----------------------------number 3365----------------------------
点绛唇（雨恨云愁）
宋朝
王禹偁
【点绛唇】
感兴
雨恨云愁，江南依旧称佳丽。
水村渔市，一缕孤烟细。
天际征鸿，遥认行如缀。
平生事，此时凝睇，谁会凭栏意。
----------------------------number 3366----------------------------
寒食（今年寒食在商山）
宋朝
王禹偁
【寒食】
今年寒食在商山，山里风光亦可怜：
稚子就花拈蛱蝶，人家依树系秋千。
郊原晓绿初经雨，巷陌春阴乍禁烟。
副使官闲莫惆怅，酒钱犹有撰碑钱。
----------------------------number 3367----------------------------
畲田调（北山种了种南山）
宋朝
王禹偁
【畲田调】
北山种了种南山，
相助力耕岂有偏？
愿得人间皆似我，
也应四海少荒田。
----------------------------number 3368----------------------------
蝶恋花（小雨初睛迴晚照）
宋朝
王诜
【蝶恋花】
小雨初睛迴晚照。
金翠楼台，
倒影芙蓉沼。
杨柳垂垂风袅袅。
嫩荷无数青钿小。
似此园林无限好。
流落归来，
到了心情少。
坐到黄昏人悄悄。
更应添得朱颜老。
----------------------------number 3369----------------------------
忆故人（烛影摇红，向夜阑）
宋朝
王诜
【忆故人】
烛影摇红，向夜阑，
乍酒醒、心情懒。
尊前谁为唱《阳关》，
离恨天涯远。
无奈云沉雨散。
凭阑干、东风泪眼。
海棠开后，
燕子来时，
黄昏庭院。
----------------------------number 3370----------------------------
望江南（江南月）
宋朝
王琪
【望江南】
江南月，
清夜满西楼。
云落开时冰吐鉴，
浪花深处玉沉钩。
圆缺几时休。
星汉迥，
风露入新秋。
丹桂不知摇落恨，
素娥应信别离愁。
天上共悠悠。
----------------------------number 3371----------------------------
倦寻芳慢（露晞向晚）
宋朝
王雱
【倦寻芳慢】
露晞向晚，
帘幕风轻，
小院闲昼。
翠径莺来，
惊下乱红铺绣。
倚危墙，登高榭，
海棠经雨胭脂透。
算韶华，
又因循过了，
清明时候。
倦游燕，
风光满目，
好景良辰，
谁共携手？
恨被榆钱，
买断两眉长斗。
忆高阳，人散后，
落花流水仍依旧。
这情怀，对东风，
尽成消瘦。
----------------------------number 3372----------------------------
眼儿媚（杨柳丝丝弄轻柔）
宋朝
王雱
【眼儿媚】
杨柳丝丝弄轻柔。烟缕织成愁。
海棠未雨，梨花先雪，一半春休。
而今往事重省，归梦绕秦楼。
相思只在，丁香枝上，豆蔻梢头。
----------------------------number 3373----------------------------
暑旱苦热（清风无力屠得热）
宋朝
王令
【暑旱苦热】
清风无力屠得热，落日着翅飞上山。
人固已惧江海竭，天岂不惜河汉干？
昆仑之高有积雪，蓬莱之远常遗寒。
不能手提天下往，何忍身去游其间。
----------------------------number 3374----------------------------
送春（三月残花落更开）
宋朝
王令
三月残花落更开，
小檐日日燕飞来。
子规夜半犹啼血，
不信东风唤不回。
----------------------------number 3375----------------------------
木兰花令（铜驼陌上新正后）
宋朝
王观
【木兰花令】
铜驼陌上新正后，
第一风流除是柳。
勾牵春事不如梅，
断送离人强似酒。
东君有意偏撋就，
惯得腰肢真个瘦。
阿谁道你不思量，
因甚眉头长恁皱。
----------------------------number 3376----------------------------
卜算子（水是眼波横）
宋朝
王观
【卜算子】
送鲍浩然之浙东
水是眼波横，
山是眉峰聚。
欲问行人去那边？
眉眼盈盈处。
才始送春归，
又送君归去。
若到江南赶上春，
千万和春住。
----------------------------number 3377----------------------------
庆清朝慢（调雨为酥）
宋朝
王观
【庆清朝慢】
调雨为酥，
催冰做水，
东君分付春还。
何人便将轻暖，
点破残寒？
结伴踏青去好，
平头鞋子小双鸾。
烟郊外，望中秀色，
如有无间。
晴则个，阴则个，
饾饤得天气有许多般。
须教镂花拨柳，
争要先看。
不道吴绫绣袜，
香泥斜沁几行斑。
东风巧，尽收翠绿，
吹在眉山。
----------------------------number 3378----------------------------
点绛唇（新月娟娟）
宋朝
汪藻
【点绛唇】
新月娟娟，
夜寒江静山衔斗。
起来搔首，
梅影横窗瘦。
好个霜天，
闲却传杯手。
君知否？
乱鸦啼后，
归兴浓于酒。
----------------------------number 3379----------------------------
菩萨蛮（楼头尚有三通鼓）
宋朝
孙洙
【菩萨蛮】
楼头尚有三通鼓，
何须抵死催人去！
上马苦匆匆，
琵琶曲未终。
回头凝望处，
那更廉纤雨。
漫道玉为堂，
玉堂今夜长。
----------------------------number 3380----------------------------
菩萨蛮（北风振野云平屋）
宋朝
苏庠
【菩萨蛮】
北风振野云平屋，
寒溪淅淅流冰谷。
落日送归鸿，
夕岚千万重。
荒陂垂斗柄，
直北乡山近。
何必苦言归，
石亭春满枝。
----------------------------number 3381----------------------------
鹧鸪天（枫落河梁野水秋）
宋朝
苏庠
【鹧鸪天】
枫落河梁野水秋，
澹烟衰草接郊丘。
醉眠小坞黄茅店，
梦倚高城赤叶楼。
天杳杳，路悠悠。
钿筝歌扇等闲休。
灞桥杨柳年年恨，
鸳浦蓉叶叶愁。
----------------------------number 3382----------------------------
咏日（欲出未出光辣挞）
宋朝
宋太祖
【咏日】
欲出未出光辣挞，
千山万山如火发。
须臾走向天上来，
逐却残星赶却月。
----------------------------number 3383----------------------------
菩萨蛮（画船捶鼓催君去）
宋朝
舒亶
【菩萨蛮】
画船捶鼓催君去，
高楼把酒留君住。
去住若为情，
西江潮欲平。
江潮容易得，
只是人南北。
今日此樽空，
知君何日同！
----------------------------number 3384----------------------------
一落索（正是看花天气）
宋朝
舒亶
【一落索】
蒋园和李朝奉
正是看花天气，
为春一醉。
醉来却不带花归，
诮不解看花意。
试问此花明媚，
将花谁比？
只应花好似年年，
花不似人憔悴。
----------------------------number 3385----------------------------
虞美人（芙蓉落尽天涵水）
宋朝
舒亶
【虞美人】
寄公度
芙蓉落尽天涵水，
日暮沧波起。
背飞双燕贴云寒，
独向小楼东畔倚阑看。
浮生只合尊前老，
雪满长安道。
故人早晚上高台，
赠我江南春色一枝梅。
----------------------------number 3386----------------------------
青门饮（胡马嘶风）
宋朝
时彦
【青门饮】
寄宠人
胡马嘶风，
汉旗翻雪，
彤云又吐，
一竿残照。
古木连空，
乱山无数，
行尽暮沙衰草。
星斗横幽馆，
夜无眠、灯花空老。
雾浓香鸭，
冰凝泪烛，
霜天难晓。
长记小妆才了。
一杯未尽，
离怀多少。
醉里秋波，
梦中朝雨，
都是醒时烦恼。
料有牵情处，
忍思量、耳边曾道。
甚时跃马归来，
认得迎门轻笑。
----------------------------number 3387----------------------------
观棋长吟（院静春深昼掩扉）
宋朝
邵雍
【观棋长吟】
院静春深昼掩扉，竹间闲看客争棋。
搜罗神鬼聚胸臆，措臻山河入范围。
局合龙蛇成阵斗，劫残鸿雁破行飞；
杀多项羽坑秦卒，败剧符坚畏晋师。
座上戈铤尝击搏，面前冰炭旋更移；
死生共抵两家事，胜负都由一着时。
当路断无相假借，对人须且强推辞；
腹心受害诚堪惧，唇齿生忧尚可医；
善用中伤为得策，阴行狡狯谓知机。
请观今日长安道，易地何尝不有之？
----------------------------number 3388----------------------------
清夜吟（月到天心处）
宋朝
邵雍
【清夜吟】
月到天心处，
风来水面时。
一般清意味，
料得少人知。
----------------------------number 3389----------------------------
洞仙歌（赵家姊妹）
宋朝
阮阅
【洞仙歌】
赠宜春官妓赵佛奴
赵家姊妹，
合在昭阳殿。
因甚人间有飞燕？
见伊底，
尽道独步江南，
更江北、
也何曾惯见。
惜伊情性好，
不解嗔人，
长带桃花笑时脸。
向尊前酒底，
得见些时，
似恁地、
能得几回细看？
待不眨眼儿觑着伊，
将眨眼底工夫，
剩看几遍。
----------------------------number 3390----------------------------
眼儿媚（楼上黄昏杏花寒）
宋朝
阮阅
【眼儿媚】
楼上黄昏杏花寒，
斜月小栏干。
一双燕子，
两行征雁，
画角声残。
绮窗人在东风里，
无语对春闲。
也应似旧，
盈盈秋水，
淡淡春山。
----------------------------number 3391----------------------------
花心动（仙苑春浓，小桃开）
宋朝
阮逸女
【花心动】
仙苑春浓，小桃开，
枝枝已堪攀折。
乍雨乍晴，
轻暖轻寒，
渐近赏花时节。
柳摇台榭东风软，
帘栊静，幽禽调舌。
断魂远，闲寻翠径，
顿成愁结。
此恨无人共说。
还立尽黄昏，
寸心空切。
强整绣衾，
独掩朱扉，
枕簟为谁铺设。
夜长更漏传声远，
纱窗映、银缸明灭。
梦回处，
梅梢半笼残泪。
----------------------------number 3392----------------------------
满庭芳（山抹微云）
宋朝
琴操
【满庭芳】
山抹微云，天连衰草，画角声断斜阳。
暂停征辔，聊共引离觞。
多少蓬莱旧侣，频回首、烟霭茫茫。
孤村里，寒鸦万点，流水绕低墙。
魂伤。当此际，轻分罗带，暗解香囊。
谩赢得青楼，薄倖名狂。
此去何时见也，襟袖上、空有余香。
伤心处，长城望断，灯火已昏黄。
----------------------------number 3393----------------------------
卜算子（春透水波明）
宋朝
秦湛
【卜算子】
春透水波明，
寒峭花枝瘦。
极目天涯百尺楼，
人在楼中否？
四和袅金凫，
双陆思纤手。
拟倩东风浣此情，
情更浓于酒。
----------------------------number 3394----------------------------
玉楼春（城上风光莺语乱）
宋朝
钱惟演
【玉楼春】
城上风光莺语乱，城下烟波春拍岸。
绿杨芳草几时休？泪眼愁肠先已断。
情怀渐觉成衰晚，鸾镜朱颜惊暗换。
昔年多病厌芳尊，今日芳尊惟恐浅。
----------------------------number 3395----------------------------
酒泉子（长忆观潮）
宋朝
潘阆
【酒泉子】
长忆观潮，
满郭人争江上望，
来疑沧海尽成空，
万面鼓声中。
弄潮儿向涛头立，
手把红旗旗不湿。
别来几向梦中看，
梦觉尚心寒。
----------------------------number 3396----------------------------
酒泉子（长忆西湖）
宋朝
潘阆
【酒泉子】
长忆西湖。
尽日凭阑楼上望：
三三两两钓鱼舟，
岛屿正清秋。
笛声依约芦花里，
白鸟成行忽惊起。
别来闲整钓鱼竿，
思入水云寒。
----------------------------number 3397----------------------------
酒泉子（长忆西山）
宋朝
潘阆
【酒泉子】
长忆西山，
灵隐寺前三竺后，
冷泉亭上旧曾游，
三伏似清秋。
白猿时见攀高树，
长啸一声何处去？
别来几向画图看，
终是欠峰峦！
----------------------------number 3398----------------------------
洒泉子（长忆孤山）
宋朝
潘阆
【洒泉子】
长忆孤山。山在湖心如黛簇。
僧房四面向湖开。轻棹去还来。
芰荷香喷连云阁。阁上清声檐上铎。
别来尘土污人衣。空役梦魂飞。
----------------------------number 3399----------------------------
洒泉子（长忆钱塘）
宋朝
潘阆
【洒泉子】
长忆钱塘，不是人寰是天上。
万家掩映翠微间。处处水潺潺。
异花西季当窗放。出入分明在屏障。
别来隋柳几经秋。何日得重游。
----------------------------number 3400----------------------------
浣溪沙（满目江山忆旧游）
宋朝
慕容岩卿妻
【浣溪沙】
满目江山忆旧游，
汀洲花草弄春柔。
长亭舣住木兰舟。
好梦易随流水去，
芳心犹逐晓云愁，
行人莫上望京楼。
----------------------------number 3401----------------------------
蝶恋花（千古涟漪清绝地）
宋朝
米芾
【蝶恋花】
千古涟漪清绝地。
海岱楼高，
下瞰秦淮尾。
水浸碧天天似水。
广寒宫阙人间世。
霭霭春和生海市。
鳌戴三山，
顷刻随轮至。
宝月圆时多异气。
夜光一颗千金贵。
----------------------------number 3402----------------------------
满庭芳（雅燕飞觞）
宋朝
米芾
【满庭芳】
咏茶
雅燕飞觞，
清谈挥麈，
使君高会群贤。
密云双凤，
初破缕金团。
外炉烟自动，
开瓶试、一品香泉。
轻涛起，香生玉乳，
雪溅紫瓯圆。
娇鬟，宜美盼，
双擎翠袖，
稳步红莲。
座中客翻愁，
酒醒歌阑。
点上纱笼画烛，
花骢弄、月影当轩。
频相顾，馀欢未尽，
欲去且留连。
----------------------------number 3403----------------------------
水调歌头（砧声送风急）
宋朝
米芾
【水调歌头】
中秋
砧声送风急，
蟋蟀思高秋。
我来对景，
不学宋玉解悲愁。
收拾凄凉兴况，
分付尊中醽醁录，
倍觉不胜幽。
自有多情处，
明月挂南楼。
怅襟怀，横玉笛，
韵悠悠。
清时良夜，
借我此地倒金瓯。
可爱一天风物，
遍倚栏干十二，
宇宙若萍浮。
醉困不知醒，
欹枕卧江流。
----------------------------number 3404----------------------------
祭灶诗（一碗清汤诗一篇）
宋朝
吕蒙正
【祭灶诗】
一碗清汤诗一篇，
灶君今日上青天；
玉皇若问人间事，
乱世文章不值钱。
----------------------------number 3405----------------------------
春日（红芳满眼斗风流）
宋朝
卢梅坡
【春日】
红芳满眼斗风流，
谁倍春来有客愁！
惆怅不干桃李事，
故山烟雨忆松楸。
----------------------------number 3406----------------------------
雪梅（梅雪争春未肯降）
宋朝
卢梅坡
【雪梅】
梅雪争春未肯降，
骚人阁笔费评章。
梅须逊雪三分白，
雪却输梅一段香。
----------------------------number 3407----------------------------
雪梅（有梅无雪不精神）
宋朝
卢梅坡
【雪梅】
有梅无雪不精神，
有雪无诗俗了人。
日暮诗成天又雪，
与梅并作十分春。
----------------------------number 3408----------------------------
喜迁莺（晓光催角）
宋朝
刘一让
【喜迁莺】
晓光催角。
听宿鸟未惊，
邻鸡先觉。
迤逦烟村，
马嘶人起，
残月尚穿林薄。
泪痕带霜微凝，
酒力冲寒犹弱。
叹倦客、
悄不禁重染，
风尘京洛。
追念人别后，
心事万重，
难觅孤鸿托。
翠幌娇深，
曲屏香暖，
争念岁寒飘泊。
怨月恨花烦恼，
不是不曾经著。
这情味，
望一成消减，
新来还恶。
----------------------------number 3409----------------------------
清平乐（东风依旧）
宋朝
刘弇
【清平乐】
东风依旧，
著意隋堤柳。
搓得鹅儿黄欲就，
天气清明时候。
去年紫陌青门，
今宵雨魄云魂。
断送一生憔悴，
能消几个黄昏！
----------------------------number 3410----------------------------
立秋（乳鸦啼散玉屏空）
宋朝
刘翰
【立秋】
乳鸦啼散玉屏空，
一枕新凉一扇风。
睡起秋声无觅处，
落阶梧叶月明中。
----------------------------number 3411----------------------------
凤萧吟（锁离愁、连绵无际）
宋朝
韩缜
【凤萧吟】
锁离愁、连绵无际，
来时陌上初熏。
绣帏人念远，
暗垂珠露，
泣送征轮。
长行长在眼，
更重重、远水孤云。
但望极楼高，
尽日目断王孙。
销魂。池塘别后，
曾行处、绿妒轻裙。
恁时携素手，
乱花飞絮里，
缓步香茵。
朱颜空自改，
向年年、芳意长新。
遍绿野，喜游醉眼，
莫负青春。
----------------------------number 3412----------------------------
口占绝句（寄语东山窈窕娘）
宋朝
道潜
【口占绝句】
寄语东山窈窕娘，
好将幽梦恼襄王。
禅心已作沾泥絮，
不逐春风上下狂。
----------------------------number 3413----------------------------
临平道中（风蒲猎猎弄轻柔）
宋朝
道潜
【临平道中】
风蒲猎猎弄轻柔，
欲立蜻蜓不自由。
五月临平山下路，
藕花无数满汀洲。
----------------------------number 3414----------------------------
小儿垂钓（蓬头稚子学垂纶）
唐朝
胡令能
蓬头稚子学垂纶，
侧坐莓苔草映身。
路人借问遥招手，
怕得鱼惊不应人。
----------------------------number 3415----------------------------
渔父（白芷汀寒立鹭鸶）
唐朝
和凝
【渔父】
白芷汀寒立鹭鸶，
频风轻剪浪花时。
烟幕幕，日迟迟。
香引芙蓉惹钓丝。
----------------------------number 3416----------------------------
小重山（春入神京万木芳）
唐朝
和凝
【小重山】
春入神京万木芳，
禁林莺语滑，
蝶飞狂。
晓花擎露妒啼妆，
红日永，
风和百花香。
烟锁柳丝长，御沟澄碧水，
转池塘。
时时微雨洗风光，
天衢远，到处引笙篁。
----------------------------number 3417----------------------------
望梅花（春草全无消息）
唐朝
和凝
【望梅花】
春草全无消息，
腊雪犹馀踪迹。
越岭寒枝香自折，
冷艳奇芳堪惜。
何事寿阳无处觅，
吹入谁家横笛？
----------------------------number 3418----------------------------
小重山（正是神京烂熳时）
唐朝
和凝
【小重山】
正是神京烂熳时，
群仙初折得，郄诜枝。
乌犀白□最相宜，
精神出，御陌袖鞭垂。
柳色展愁眉，
管弦分响亮，探花期。
光阴占断曲江池，
新榜上，名姓彻丹墀。
----------------------------number 3419----------------------------
天仙子（柳色披衫金缕凤）
唐朝
和凝
【天仙子】
柳色披衫金缕凤，
纤手轻捻红豆弄。
翠娥双敛正含情，
桃花洞，瑶台梦，
一片春愁谁与共。
----------------------------number 3420----------------------------
天仙子（洞口春红飞蔌蔌）
唐朝
和凝
【天仙子】
洞口春红飞蔌蔌，
仙子含愁眉黛绿。
阮郎何事不归来，
嫩烧金，慵篆玉，
流水桃花空断续。
----------------------------number 3421----------------------------
山花子（莺锦蝉□馥麝脐）
唐朝
和凝
【山花子】
莺锦蝉□馥麝脐，
轻裾花草晓烟迷。
□□颤金红掌坠，
翠云低。
星靥笑偎霞脸畔，
蹙金开□衬银泥。
春思半和芳草嫩，
绿萋萋。
----------------------------number 3422----------------------------
山花子（银字笙寒调正长）
唐朝
和凝
【山花子】
银字笙寒调正长，
水纹簟冷画屏凉。
玉腕重□金扼臂，
澹梳妆。
几度试香纤手暖，
一回尝酒绛唇光。
佯弄红丝蝇拂子，
打檀郎。
----------------------------number 3423----------------------------
菩萨蛮（越梅半拆轻寒里）
唐朝
和凝
【菩萨蛮】
越梅半拆轻寒里，
冰清澹薄笼蓝水。
暖觉杏梢红，
游丝狂惹风。
闲阶莎径碧，远梦犹堪惜。
离恨又迎春，相思难重陈。
----------------------------number 3424----------------------------
骆谷晚望（秦川如画谓如丝）
唐朝
韩琮
【骆谷晚望】
秦川如画谓如丝，
去国还家一望时。
公子王孙莫来好，
岭花多是断肠枝。
----------------------------number 3425----------------------------
暮春送别（绿暗红稀出凤城）
唐朝
韩琮
【暮春送别】
绿暗红稀出凤城，
暮云楼阁古今情。
行人莫听官前水，
流尽年光是此声。
----------------------------number 3426----------------------------
晚春江晴寄友人（晚日低霞绮）
唐朝
韩琮
【晚春江晴寄友人】
晚日低霞绮，晴山远画眉。
春青河畔草，不是望乡时。
----------------------------number 3427----------------------------
寒山多幽奇（寒山多幽奇）
唐朝
寒山
【寒山多幽奇】
寒山多幽奇，
登者但恒慑。
月照水澄澄，
风吹草猎猎。
凋梅雪作花，
杌木云充叶。
触雨转鲜灵，
非晴不可涉。
----------------------------number 3428----------------------------
杳杳寒山道（杳杳寒山道）
唐朝
寒山
【杳杳寒山道】
杳杳寒山道，落落冷涧滨。
啾啾常有鸟，寂寂更无人。
淅淅风吹面，纷纷雪积身。
朝朝不见日，岁岁不知春。
----------------------------number 3429----------------------------
众星罗列（众星罗列夜明深）
唐朝
寒山
【众星罗列】
众星罗列夜明深，
岩点孤灯月未沉。
圆满光华不磨镜，
挂在青天是我心。
----------------------------number 3430----------------------------
古剑篇（君不见昆吾铁冶飞炎烟）
唐朝
郭震
【古剑篇】
君不见昆吾铁冶飞炎烟，红光紫气俱赫然。
良工锻炼凡几年，铸得宝剑名龙泉。
龙泉颜色如霜雪，良工咨嗟叹奇绝。
琉璃玉匣吐莲花，错镂金环映明月。
正逢天下无风尘，幸得周防君子身。
精光黯黯青蛇色，文章片片绿龟鳞。
非直结交游侠子，亦曾亲近英雄人。
何言中路遭弃捐，零落飘沦古狱边。
虽复沉埋无所用，犹能夜夜气冲天。
----------------------------number 3431----------------------------
观立翰林真二首（日角浮紫气）
唐朝
贯休
【观立翰林真二首】
日角浮紫气，凛然尘外清。
虽称李太白，知是那里精。
御宴千钟饮，蕃书一笔成。
宜哉杜工部，不错道骑鲸。
谁氏子丹青，毫端曲有灵。
屹如山忽堕，爽似酒初醒。
天马难拢勒，仙房久闭扃。
若非如此辈，何以傲彤庭。
----------------------------number 3432----------------------------
燕子楼（适看鸿雁岳阳回）
唐朝
关盼盼
【燕子楼】
适看鸿雁岳阳回，
又睹玄禽逼社来。
瑶瑟玉箫无意绪，
任从蛛网任从灰。
----------------------------number 3433----------------------------
公子行
轻薄儿
唐朝
顾况
【公子行】
轻薄儿，面如玉，紫陌春风缠马足。
双□悬金缕鹘飞，长衫刺雪生犀束。
绿槐夹道阴初成，珊瑚几节敌流星。
红肌拂拂酒光狞，当街背拉金吾行。
朝游鼕鼕鼓声发，暮游鼕鼕鼓声绝。
入门不肯自升堂，美人扶踏金阶月。
----------------------------number 3434----------------------------
宫词（玉楼天半起笙歌）
唐朝
顾况
【宫词】
玉楼天半起笙歌，
风送宫嫔笑语和。
月殿影开闻夜漏，
水精帘卷近秋河。
----------------------------number 3435----------------------------
过山农家
板桥人渡泉声
唐朝
顾况
【过山农家】
板桥人渡泉声，
茅檐日午鸡鸣。
莫嗔焙茶烟暗，
却喜晒谷天晴。
----------------------------number 3436----------------------------
囝
囝生闽方
唐朝
顾况
【囝】
囝，哀闽也
囝生闽方，闽吏得之，乃绝其阳。
为臧为获，致金满屋。
为髡为钳，如视草木。
天道无知，我罹其毒。
神道无知，彼受其福。
郎罢别囝，吾悔生汝。
及汝既生，人劝不举。
不从人言，果获是苦。
囝别郎罢，心摧血下。
隔地绝天，及至黄泉，不得在郎罢前。　　
----------------------------number 3437----------------------------
怀良人
蓬鬓荆钗世所稀
唐朝
葛鸦儿
【怀良人】
蓬鬓荆钗世所稀，
布裙犹是嫁时衣。
胡麻好种无人种，
正是归时底不归？
----------------------------number 3438----------------------------
谒金门（风乍起）
唐朝
冯延巳
【谒金门】
风乍起，
吹绉一池春水。
闲引鸳鸯香径里，
手挼红杏蕊。
斗鸭阑干独倚，
碧玉搔头斜坠。
终日望君君不至，
举头闻鹊喜。
----------------------------number 3439----------------------------
幽恨诗（卜得上峡日）
唐朝
安邑坊女
【幽恨诗】
卜得上峡日，
秋江风浪多。
巴陵一夜雨，
肠断木兰舟！
----------------------------number 3440----------------------------
酬忠公林亭（江外有真隐）
唐朝
包融
【酬忠公林亭】
江外有真隐，寂居岁已侵。
结庐近西术，种树久成阴。
人迹乍及户，车声遥隔林。
自言解尘事，咫尺能辎尘。
为道岂庐霍，会静由吾心。
方秋院木落，仰望日萧森。
持我兴来趣，采菊行相寻。
尘念到门尽，远情对君深。
一谈入理窟，再索破幽襟。
安得山中信，致书移尚禽。
----------------------------number 3441----------------------------
登翅头山题俨公石壁（晨登翅头山）
唐朝
包融
【登翅头山题俨公石壁】
晨登翅头山，山曛黄雾起。
却瞻迷向背，直下失城市。
暾日衔东郊，朝光生邑里。
扫除诸烟氛，照出众楼雉。
青为洞庭山，白是太湖水。
苍茫远郊树，倏忽不相似。
万象以区别，森然共盈几。
坐令开心胸，渐觉落尘滓。
北岩千余仞，结庐谁家子？
愿陪中峰游，朝暮白云里。
----------------------------number 3442----------------------------
赋得岸花临水发（笑笑傍溪花）
唐朝
包融
【赋得岸花临水发】
笑笑傍溪花，丛丛逐岸斜。
朝开川上日，夜发浦中霞。
照灼如临镜，丰茸胜浣纱。
春来武陵道，几树落仙家？
----------------------------number 3443----------------------------
和陈校书省中玩雪（芸阁朝来雪）
唐朝
包融
【和陈校书省中玩雪】
芸阁朝来雪，飘摇正满空。
褰开明月下，校理落花中。
色向怀铅白，光因翰简融。
能令草玄者，回思入流风。
----------------------------number 3444----------------------------
和崔会稽咏王兵曹厅前涌泉势（茂德来征应）
唐朝
包融
【和崔会稽咏王兵曹厅前涌泉势】
茂德来征应，流泉入咏歌。
含灵符上善，作字表中和。
有草恒垂露，无风欲偃波。
为看人共水，清白定谁多？
----------------------------number 3445----------------------------
阮公啸台（荒台森荆杞）
唐朝
包融
【阮公啸台】
荒台森荆杞，蒙笼无上路。
传是古人迹，阮公长啸处。
至今清风来，时时动林树。
逝者共已远，升攀想遗趣。
静然荒榛间，久之若有悟。
灵光未歇灭，千载知仰慕。
----------------------------number 3446----------------------------
送国子张主簿（湖岸缆初解）
唐朝
包融
【送国子张主簿】
湖岸缆初解，莺啼别离处。
遥见舟中人，时时一回顾。
坐悲芳岁晚，花落青轩树。
春梦随我心，悠扬逐君去。
----------------------------number 3447----------------------------
武陵桃源送人（武陵川径入幽遐）
唐朝
包融
【武陵桃源送人】
武陵川径入幽遐，
中有鸡犬秦人家。
先时见者为谁耶？
源水今流桃复花。
----------------------------number 3448----------------------------
焰里寒冰结（焰里寒冰结）
唐朝
本寂
【焰里寒冰结】
焰里寒冰结，杨花九月飞。
泥牛吼水面，木马逐风嘶。
----------------------------number 3449----------------------------
船子和尚偈（千尺丝纶直下垂）
唐朝
德诚
【船子和尚偈】
千尺丝纶直下垂，
一波才动万波随。
夜静水寒鱼不食，
满船空载月明归。
----------------------------number 3450----------------------------
采莲曲（玉溆花争发）
唐朝
崔国辅
【采莲曲】
玉溆花争发，金塘水乱流。
相逢畏相失，并著采莲舟。
----------------------------number 3451----------------------------
小长干曲发
月暗送湖风
唐朝
崔国辅
【小长干曲】
月暗送湖风，相寻路不通。
菱歌唱不彻，知在此塘中。
----------------------------number 3452----------------------------
怨词二首（妾有罗衣裳）
唐朝
崔国辅
【怨词二首其一】
妾有罗衣裳，秦王在时作。
为舞春风多，秋来不堪著。
----------------------------number 3453----------------------------
舟行入剡（鸣棹下东阳）
唐朝
崔颢
【舟行入剡】
鸣棹下东阳，回舟入剡乡。
青山行不尽，绿水去何长。
地气秋仍湿，江风晚渐凉。
山梅犹作雨，溪橘未知霜。
谢客文逾盛，林公未可忘。
多惭越中好，流恨阅时芳。
----------------------------number 3454----------------------------
赠王威古（三十羽林将）
唐朝
崔颢
【赠王威古】
三十羽林将，出身常事边。
春风吹浅草，猎骑何翩翩。
插羽两相顾，鸣弓新上弦。
射麋入深谷，饮马投荒泉。
马上共倾酒，野中聊割鲜。
相看未及饮，杂胡寇幽燕。
烽火去不息，胡尘高际天。
长驱救东北，战解城亦全。
报国行赴难，古来皆共然。
----------------------------number 3455----------------------------
赠轻车（悠悠远行归）
唐朝
崔颢
【赠轻车】
悠悠远行归，经春涉长道。
幽冀桑始青，洛阳蚕欲老。
忆昨戎马地，别时心草草。
烽火从北来，边城闭常早。
平生少相遇，未得展怀抱。
今日杯酒间，见君交情好。
----------------------------number 3456----------------------------
赠梁州张都督（闻君为汉将）
唐朝
崔颢
【赠梁州张都督】
闻君为汉将，虏骑罢南侵。
出塞清沙漠，还家拜羽林。
风霜臣节苦，岁月主恩深。
为语西河使，知余报国心。
----------------------------number 3457----------------------------
赠怀一上人（法师东南秀）
唐朝
崔颢
【赠怀一上人】
法师东南秀，世实豪家子。
削发十二年，诵经峨眉里。
自此照群蒙，卓然为道雄。
观生尽入妄，悟有皆成空。
净体无众染，苦心归妙宗。
一朝敕书至，召入承明宫。
说法金殿里，焚香青禁中。
传灯遍都邑，杖锡游王公。
天子揖妙道，群僚趋下风。
我法本无着，时来出林壑。
因心得化城，随病皆与药。
上启黄屋心，下除苍生缚。
一从入君门，说法无朝昏。
帝作转轮王，师为持戒尊。
轩风洒甘露，佛雨生慈根。
但有灭度理，而生开济恩。
复闻江海曲，好杀成风俗。
帝曰我上人，为除膻腥欲。
是日发西秦，东南至蕲春。
风将衡桂接，地与吴楚邻。
旧少清信士，实多渔猎人。
一闻吾师至，舍网江湖滨。
作礼忏前恶，洁诚期后因。
因成日既久，事济身不守。
更出淮楚间，复来荆河口。
荆河马卿岑，兹地近道林。
入讲鸟常狎，坐禅兽不侵。
都非缘未尽，曾是教所任。
故我一来事，永承微妙音。
竹房见衣钵，松宇清身心。
早悔业至浅，晚成计可寻。
善哉远公义，清净如黄金。
----------------------------number 3458----------------------------
杂诗（可怜青铜镜）
唐朝
崔颢
【杂诗】
可怜青铜镜，挂在白玉堂。
玉堂有美女，娇弄明月光。
罗袖拂金鹊，彩屏点红妆。
妆罢含情坐，春风桃李香。
----------------------------number 3459----------------------------
游天竺寺（晨登天竺山）
唐朝
崔颢
【游天竺寺】
晨登天竺山，山殿朝阳晓。
涧泉争喷薄，江岫相萦绕。
直上孤顶高，平看众峰小。
南州十二月，地暖冰雪少。
青翠满寒山，藤萝覆冬沼。
花龛瀑布侧，青壁石林杪。
鸣钟集人天，施饭聚猿鸟。
洗意归清净，澄心悟空了。
始知世上人，万物一何扰。
----------------------------number 3460----------------------------
雁门胡人歌（高山代郡东接燕）
唐朝
崔颢
【雁门胡人歌】
高山代郡东接燕，雁门胡人家近边。
解放胡鹰逐塞鸟，能将代马猎秋田。
山头野火寒多烧，雨里孤峰湿作烟。
闻道辽西无斗战，时时醉向酒家眠。
----------------------------number 3461----------------------------
行路难（君不见建章宫中金明枝）
唐朝
崔颢
【行路难】
君不见建章宫中金明枝，万万长条拂地垂。
二月三月花如霰，九重幽深君不见。
艳彩朝含四宝宫，香风吹入朝云殿。
汉家宫女春未阑，爱此芳香朝暮看。
看去看来心不忘，攀折将安镜台上。
双双素手剪不成，两两红妆笑相向。
建章昨夜起春风，一花飞落长信宫。
长信丽人见花泣，忆此珍树何嗟及。
我昔初在昭阳时，朝攀暮折登玉墀。
只言岁岁长相对，不悟今朝遥相思。
----------------------------number 3462----------------------------
行经华阴（岧峣太华俯咸京）
唐朝
崔颢
岧峣太华俯咸京，天外三峰削不成。
武帝祠前云欲散，仙人掌上雨初晴。
河山北枕秦关险，驿路西连汉畤平。
借问路旁名利客，何如此处学长生。
----------------------------number 3463----------------------------
上巳（巳日帝城春）
唐朝
崔颢
【上巳】
巳日帝城春，倾都祓禊晨。
停车须傍水，奏乐要惊尘。
弱柳障行骑，浮桥拥看人。
犹言日尚早，更向九龙津。
----------------------------number 3464----------------------------
维扬送友还苏州（长安南下几程途）
唐朝
崔颢
【维扬送友还苏州】
长安南下几程途，
得到邗沟吊绿芜。
渚畔鲈鱼舟上钓，
羡君归老向东吴。
----------------------------number 3465----------------------------
王家少妇（十五嫁王昌）
唐朝
崔颢
【王家少妇】
十五嫁王昌，盈盈入画堂。
自矜年最少，复倚婿为郎。
舞爱前溪绿，歌怜子夜长。
闲来斗百草，度日不成妆。
----------------------------number 3466----------------------------
渭城少年行（洛阳三月梨花飞）
唐朝
崔颢
【渭城少年行】
洛阳三月梨花飞，秦地行人春忆归。
扬鞭走马城南陌，朝逢驿使秦川客。
驿使前日发章台，传道长安春早来。
棠梨宫中燕初至，葡萄馆里花正开。
念此使人归更早，三月便达长安道。
长安道上春可怜，摇风荡日曲江边。
万户楼台临渭水，五陵花柳满秦川。
秦川寒食盛繁华，游子春来不见家。
斗鸡下杜尘初合，走马章台日半斜。
章台帝城称贵里，青楼日晚歌钟起。
贵里豪家白马骄，五陵年少不相饶。
双双挟弹来金市，两两鸣鞭上渭桥。
渭城桥头酒新熟，金鞍白马谁家宿。
可怜锦瑟筝琵琶，玉台清酒就倡家。
下妇春来不解羞，娇歌一曲杨柳花。
----------------------------number 3467----------------------------
卢姬篇（卢姬少小魏王家）
唐朝
崔颢
【卢姬篇】
卢姬少小魏王家，绿鬓红唇桃李花。
魏王绮楼十二重，水晶帘箔绣芙蓉。
白玉栏杆金作柱，楼上朝朝学歌舞。
前堂后堂罗袖人，南窗北窗花发春。
翠幌珠帘斗丝管，一弹一奏云欲断。
君王日晚下朝归，鸣环佩玉生光辉。
人生今日得骄贵，谁道卢姬身细微。
----------------------------number 3468----------------------------
岐王席观妓（二月春来半）
唐朝
崔颢
【岐王席观妓】
二月春来半，宫中日渐长。
柳垂金屋暖，花发玉楼香。
拂匣先临镜，调笙更炙簧。
还将歌舞态，只拟奉君王。
----------------------------number 3469----------------------------
入若耶溪（轻舟去何疾）
唐朝
崔颢
【入若耶溪】
轻舟去何疾，已到云林境。
起坐鱼鸟间，动摇山水影。
岩中响自答，溪里言弥静。
事事令人幽，停桡向余景。
----------------------------number 3470----------------------------
和友人鸳鸯之什
翠鬣红毛舞夕晖
唐朝
崔珏
【和友人鸳鸯之什（其一）】
翠鬣红毛舞夕晖，水禽情似此禽稀。
暂分烟岛犹回首，只渡寒塘亦并飞。
映雾尽迷珠殿瓦，逐梭齐上玉人机。
采莲无限兰桡女，笑指中流羡尔归。
----------------------------number 3471----------------------------
哭李商隐
虚负凌云万丈才
唐朝
崔珏
【哭李商隐（其二）】
虚负凌云万丈才，一生襟抱未曾开。
鸟啼花落人何在，竹死桐枯凤不来。
良马足因无主踠，旧交心为绝弦哀。
九泉莫叹三光隔，又送文星入夜台。
----------------------------number 3472----------------------------
华清宫三首
草遮回磴绝鸣鸾
唐朝
崔橹
【华清宫三首（其一、其三）】
草遮回磴绝鸣鸾，
云树深深碧殿寒。
明月自来还自去，
更无人倚玉阑干。
门横金锁悄无人，
落日秋声渭水滨。
红叶下山寒寂寂，
湿云如梦雨如尘。
----------------------------number 3473----------------------------
三月晦日送客
野酌乱无巡
唐朝
崔橹
【三月晦日送客】
野酌乱无巡，送君兼送春。
明年春色至，莫作未归人。
----------------------------number 3474----------------------------
菩萨蛮（枕前发尽千般愿）
唐朝
敦煌曲子
【菩萨蛮】
枕前发尽千般愿，
要休且待青山烂。
水面上秤錘浮，
直待黄河彻底枯。
白日参辰现，
北斗回南面，
休即未能休，
且待三更见日头。
----------------------------number 3475----------------------------
鹊踏枝（叵耐灵鹊多谩语）
唐朝
敦煌曲子
【鹊踏枝】
叵耐灵鹊多谩语。送喜何曾有凭据？
几度飞来活捉取。锁上金笼休共语。
比拟好心来送喜。谁知锁我在金笼里。
欲他征夫早归来。腾身却放我向青云里。
----------------------------number 3476----------------------------
望江南（莫攀我）
唐朝
敦煌曲子
【望江南】
莫攀我，攀我大心偏。
我是曲江临池柳，
者人折折那人攀，
恩爱一时间。
----------------------------number 3477----------------------------
望江南（天上月）
唐朝
敦煌曲子
【望江南】
天上月，遥望似一团银。
夜久更阑风渐紧。
与奴吹散月边云。
照见负心人。
----------------------------number 3478----------------------------
金陵晚望（曾伴浮云归晚翠）
唐朝
高蟾
【金陵晚望】
曾伴浮云归晚翠，
犹陪落日泛秋声；
世间无限丹青手，
一片伤心画不成。
----------------------------number 3479----------------------------
醉桃源（南园春半踏青时）
唐朝
冯延巳
【醉桃源】
南园春半踏青时，
风和闻马嘶。
青梅如豆柳如眉，
日长蝴蝶飞。
花露重，草烟低，
人家帘幕垂。
秋千慵困解罗衣，
画梁双燕归。
----------------------------number 3480----------------------------
醉花间（月落霜繁深院闭）
唐朝
冯延巳
【醉花间】
月落霜繁深院闭，
洞房人正睡，
桐树倚雕檐，
金井临瑶砌。
晓风寒不啻，
独立成憔悴，
闲愁浑未已，
人心情绪自无端，
莫思量，休退悔。
----------------------------number 3481----------------------------
醉花间（晴雪小园春未到）
唐朝
冯延巳
【醉花间】
晴雪小园春未到，
池边梅自早。
高树鹊衔巢，
斜月明寒草。
山川风景好，
自古金陵道，
少年看却老。
相逢莫厌醉金杯，
别离多，欢会少。
----------------------------number 3482----------------------------
醉花间（林雀归栖撩乱语）
唐朝
冯延巳
【醉花间】
林雀归栖撩乱语，
阶前还日暮。
屏掩画堂深，
帘卷萧萧雨。
玉人何外去，
鹊喜浑无据，
双眉愁几许。
漏声看却夜将阑，
点寒灯，扃绣户。
----------------------------number 3483----------------------------
虞美人（玉钩弯柱调鹦鹉）
唐朝
冯延巳
【虞美人】
玉钩弯柱调鹦鹉，
宛转留春语。
云屏冷落画堂空，
薄晚春寒无奈，落花风。
搴帘燕子低飞云，
拂镜尘鸾舞。
不知今夜月眉弯，
谁佩同心双结，倚阑干？
----------------------------number 3484----------------------------
上归州刺史代通状（家在闽山东复东）
唐朝
怀濬
【上归州刺史代通状】
家在闽山东复东，
其中岁岁有花红。
而今再到花红处，
花在旧时红处红。
----------------------------number 3485----------------------------
春思（莺啼燕语报新年）
唐朝
皇甫冉
【春思】
莺啼燕语报新年，马邑龙堆路几千。
家住层城邻汉苑，心随明月到胡天。
机中锦字论长恨，楼上花枝笑独眠。
为问元戎窦车骑，何时返旆勒燕然。
----------------------------number 3486----------------------------
婕好怨（花枝出建章）
唐朝
皇甫冉
【婕好怨】
花枝出建章，凤管发昭阳。
借问承恩者，双蛾几许长？
----------------------------number 3487----------------------------
滔滔不持戒（滔滔不持戒）
唐朝
慧寂
【滔滔不持戒】
滔滔不持戒，
兀兀不坐禅。
酽茶三两椀，
意在钁头边。
----------------------------number 3488----------------------------
偈一（菩提本非树）
唐朝
慧能
【偈一】
菩提本无树，
明镜亦非台；
本来无一物，
何处染尘埃？
----------------------------number 3489----------------------------
谢赐珍珠（柳叶双眉久不描）
唐朝
江采蘋
【谢赐珍珠】
柳叶双眉久不描，
残妆和泪污红绡。
长门尽日无梳洗，
何必珍珠慰寂廖。
----------------------------number 3490----------------------------
寻陆鸿渐不遇
移家虽带郭
唐朝
皎然
移家虽带郭，野径入桑麻。
近种篱边菊，秋来未著花。
扣门无犬吠，欲去问西家。
报道山中去，归来每日斜。
----------------------------number 3491----------------------------
春怨（打起黄莺儿）
唐朝
金昌绪
【春怨】
打起黄莺儿，
莫教枝上啼。
啼时惊妾梦，
不得到辽西。
----------------------------number 3492----------------------------
画松
画松一似真松树
唐朝
景云
【画松】
画松一似真松树，
且待寻思记得无？
曾在天台山上见，
石桥南畔第三株。
----------------------------number 3493----------------------------
衣垣（漠漠复霏霏）
唐朝
李得
【衣垣】
漠漠复霏霏，为君垣上衣。
昭阳辇下草，庆笑此生非。
腌蔼青春去，苍茫白露稀。
犹胜萍逐水，流浪不相依。
----------------------------number 3494----------------------------
浣溪沙（风压轻云贴水飞）
唐朝
李璟
【浣溪沙】
风压轻云贴水飞，
乍晴池馆燕争泥。
沈郎多病不胜衣。
沙上未闻鸿雁信，
竹间时有鹧鸪啼。
此情惟有落花知。
----------------------------number 3495----------------------------
摊破浣溪沙（菡萏香销翠叶残）
唐朝
李璟
【摊破浣溪沙】
菡萏香销翠叶残，
西风愁起绿波间。
还与韶光共憔悴，不堪看。
细雨梦回鸡塞远，
小楼吹彻玉笙寒。
多少泪珠无限恨，倚阑干。
----------------------------number 3496----------------------------
摊破浣溪沙（手卷真珠上玉钩）
唐朝
李璟
【摊破浣溪沙】
手卷真珠上玉钩，
依前春恨锁重楼。
风里落花谁是主，思悠悠。
青鸟不传云外信，
丁香空结雨中愁。
回首绿波三楚暮，接天流。
----------------------------number 3497----------------------------
望远行（玉砌花光锦绣明）
唐朝
李璟
【望远行】
玉砌花光锦绣明，
朱扉长日镇长扃。
夜寒不去寝难成，
炉香烟冷自亭亭。
残月秣陵砧，
不传消息但传情。
黄金窗下忽然惊，
征人归日二毛生。
----------------------------number 3498----------------------------
应天长（一钩初月临妆镜）
唐朝
李璟
【应天长】
一钩初月临妆镜，
蝉鬓凤钗慵不整。
重帘静，层楼迥，
惆怅落花风不定。
柳堤芳草径，
梦断辘轳金井。
昨夜更阑酒醒，
春愁过却病。
----------------------------number 3499----------------------------
走马引（我有辞乡剑）
唐朝
李贺
【走马引】
我有辞乡剑，玉峰堪截云。
襄阳走马客，意气自生春。
朝嫌剑花净，暮嫌剑光冷。
能持剑向人，不解持照身。
----------------------------number 3500----------------------------
追和柳恽（汀洲白苹草）
唐朝
李贺
【追和柳恽】
汀洲白苹草，柳恽乘马归。
江头楂树香，岸上蝴蝶飞。
酒杯箬叶露，玉轸蜀桐虚。
朱楼通水陌，沙暖一双鱼。
----------------------------number 3501----------------------------
竹（入水文光动）
唐朝
李贺
【竹】
入水文光动，插空绿影春。
露华生笋径，苔色拂霜根。
织可承香汗，裁堪钓锦鳞。
三梁曾入用，一节奉王孙。
----------------------------number 3502----------------------------
致酒行（零落栖迟一杯酒）
唐朝
李贺
【致酒行】
零落栖迟一杯酒，主人奉觞客长寿。
主父西游困不归，家人折断门前柳。
吾闻马周昔作新丰客，天荒地老无人识。
空将笺上两行书，直犯龙颜请恩泽。
我有迷魂招不得，雄鸡一声天下白。
少年心事当拿云，谁念幽寒坐呜呃。
----------------------------number 3503----------------------------
章和二年中（云萧索）
唐朝
李贺
【章和二年中】
云萧索，田风拂拂，麦芒如彗黍如粟。
关中父老百领襦，关东吏人乏诟租。
健犊春耕土膏黑，菖蒲丛丛沿水脉。
殷勤为我下田租，百钱携偿丝桐客。
游春漫光坞花白，野林散香神降席。
拜神得寿献天子，七星贯断嫦娥死。
----------------------------number 3504----------------------------
赠陈商（长安有男儿）
唐朝
李贺
【赠陈商】
长安有男儿，二十心已朽。
楞伽堆案前，楚辞系肘后。
人生有穷拙，日暮聊饮酒。
只今道已塞，何必须白首？
凄凄陈述圣，披褐鉏俎豆。
学为尧舜文，时人责衰偶。
柴门车辙冻，日下榆影瘦。
黄昏访我来，苦节青阳皱。
太华五千仞，劈地抽森秀。
旁古无寸寻，一上戛牛斗。
公卿纵不怜，宁能锁吾口？
李生师太华，大坐看白昼。
逢霜作朴樕，得气为春柳。
礼节乃相去，憔悴如刍狗。
风雪直斋坛，墨组贯铜绶。
臣妾气态间，唯欲承箕帚。
天眼何时开？古剑庸一吼。
----------------------------number 3505----------------------------
月漉漉篇（月漉漉）
唐朝
李贺
【月漉漉篇】
月漉漉，波烟玉。
莎青桂花繁，芙蓉别江木。
粉态夹罗寒，雁羽铺烟湿。
谁能看石帆？乘船镜中入。
秋白鲜红死，水香莲子齐。
挽菱隔歌袖，绿刺罥银泥。
----------------------------number 3506----------------------------
咏怀二首（长卿怀茂陵）
唐朝
李贺
【咏怀二首】
长卿怀茂陵，绿草垂石井。
弹琴看文君，春风吹鬓影。
梁王与武帝，弃之如断梗。
惟留一简书，金泥泰山顶。
日夕著书罢，惊霜落素丝。
镜中聊自笑，讵是南山期。
头上无幅巾，苦蘖已染衣。
不见清溪鱼，饮水得相宜。
----------------------------number 3507----------------------------
夜坐吟（踏踏马蹄谁见过）
唐朝
李贺
【夜坐吟】
踏踏马蹄谁见过？
眼看北斗直天河。
西风罗幕生翠波，
铅华笑妾颦青蛾。
为君起唱长相思，
帘外严霜皆倒飞。
明星烂烂东方陲，
红霞梢出东南涯，
陆郎去矣乘班骓。
----------------------------number 3508----------------------------
夜饮朝眠曲（觞酣出座东方高）
唐朝
李贺
【夜饮朝眠曲】
觞酣出座东方高，腰横半解星劳劳。
柳苑鸦啼公主醉，薄露压花蕙兰气。
玉转湿丝牵晓水，热粉生香琅玕紫。
夜饮朝眠断无事，楚罗之帏卧皇子。
----------------------------number 3509----------------------------
野歌（鸦翎羽箭山桑弓）
唐朝
李贺
【野歌】
鸦翎羽箭山桑弓，仰天射落衔芦鸿。
麻衣黑肥冲北风，带酒日晚歌田中。
男儿屈穷心不穷，枯荣不等嗔天公。
寒风又变为春柳，条条看即烟蒙蒙。
----------------------------number 3510----------------------------
瑶华乐（穆天子）
唐朝
李贺
【瑶华乐】
穆天子，走龙媒。
八辔冬珑逐天回，
五精扫地凝云开。
高门左右日月环，
四方错镂棱层殷。
舞霞垂尾长盘跚，
江澄海净神母颜。
施红点翠照虞泉，
曳云拖玉下昆山。
列旆如松，张盖如轮。
今风殿秋，清明发春。
八銮十乘，矗如云屯。
琼钟瑶席甘露文，
玄霜绛雪何足云？
薰梅染柳将赠君，
铅华之水洗君骨，
与君相对作真质。
----------------------------number 3511----------------------------
杨生青花紫石砚歌（端州石工巧如神）
唐朝
李贺
【杨生青花紫石砚歌】
端州石工巧如神，踏天磨刀割紫云。
佣刓抱水含满唇，暗洒苌弘冷血痕。
纱帷昼暖墨花春，轻沤漂沫松麝薰。
干腻薄重立脚匀，数寸光秋无日昏。
圆毫促点声静新，孔砚宽顽何足云！
----------------------------number 3512----------------------------
雁门太守行（黑云压城城欲摧）
唐朝
李贺
【雁门太守行】
黑云压城城欲摧，甲光向日金鳞开。
角声满天秋色里，塞上燕脂凝夜紫。
半卷红旗临易水，霜重鼓寒声不起。
报君黄金台上意，提携玉龙为君死。
----------------------------number 3513----------------------------
许公子郑姬歌（许史世家外亲贵）
唐朝
李贺
【许公子郑姬歌】
郑园中请贺作
许史世家外亲贵，官锦千端买沉醉。
铜驼酒熟烘明胶，古堤大柳烟中翠。
桂开客花名郑袖，入洛闻香鼎门口。
先将芍药献妆台，后解黄金大如斗。
莫愁帘中许合欢，清弦五十为君弹。
弹声咽春弄君骨，骨兴牵人马上鞍。
两马八蹄踏兰苑，情如合竹谁能见。
夜光玉枕栖凤凰，夹罗当门刺纯线。
长翻蜀纸卷明君，转角含商破碧云。
自从小靥来东道，曲里长眉少见人。
相如冢上生秋柏，三秦谁是言情客？
蛾鬟醉眼拜诸宗，为谒皇孙请曹植。
----------------------------number 3514----------------------------
休洗红（休洗红）
唐朝
李贺
【休洗红】
休洗红，洗多红色浅。
卿卿骋少年，昨日殷桥见。
封侯早归来，莫作弦上箭。
----------------------------number 3515----------------------------
新夏歌（晓木千笼真蜡彩）
唐朝
李贺
【新夏歌】
晓木千笼真蜡彩，落蕊枯香数分在。
阴枝拳芽卷缥茸，长风回气扶葱茏。
野家麦畦上新垄，长畛徘徊桑柘重。
刺香满地菖蒲草，雨梁燕语悲身老。
三月摇扬入河道，天浓地浓柳梳扫。
----------------------------number 3516----------------------------
湘妃（筠竹千年老不死）
唐朝
李贺
【湘妃】
筠竹千年老不死，长伴秦娥盖湘水。
蛮娘吟弄满寒空，九山静绿泪花红。
离鸾别凤烟梧中，巫云蜀雨遥相通。
幽愁秋气上青枫，凉夜波间吟古龙。
----------------------------number 3517----------------------------
相劝酒（羲和骋六辔）
唐朝
李贺
【相劝酒】
羲和骋六辔，昼夕不曾闲。
弹乌崦嵫竹，抶马蟠桃鞭。
蓐收既断翠柳，青帝又造红兰。
尧舜至今万万岁，数子将为倾盖间。
青钱白璧买无端，丈夫快意方为欢。
臛鞓臑熊何足云？
会须钟饮北海，箕踞南山。
歌淫淫，管愔愔，横波好送雕题金。
人生得意且如此，何用强知元化心？
相劝酒，终无辍。
伏愿陛下鸿名终不歇，子孙绵如石上葛。
来长安，车骈骈。
中有梁冀旧宅，石崇故园。
----------------------------number 3518----------------------------
仙人（弹琴石壁上）
唐朝
李贺
【仙人】
弹琴石壁上，翻翻一仙人。
手持白鸾尾，夜扫南山云。
鹿饮寒涧下，鱼归清海滨。
当时汉武帝，书报桃花春。
----------------------------number 3519----------------------------
溪晚凉（白狐向月号山风）
唐朝
李贺
【溪晚凉】
白狐向月号山风，秋寒扫云留碧空。
玉烟青湿白如幢，银湾晓转流天东。
溪汀眠鹭梦征鸿，轻涟不语细游溶。
层岫回岑复叠龙，苦篁对客吟歌筒。
----------------------------number 3520----------------------------
五粒小松歌并序（蛇子蛇孙鳞蜿蜿）
唐朝
李贺
【五粒小松歌并序】
前谢秀才杜云卿命予作五粒小松歌，予以选书多事，不治曲辞；经十日，聊道八句，以当命意。
蛇子蛇孙鳞蜿蜿，新香几粒洪崖饭。
绿波浸叶满浓光，细束龙髯铰刀剪。
主人壁上铺州图，主人堂前多俗儒。
月明白露秋泪滴，石笋溪云肯寄书？
----------------------------number 3521----------------------------
巫山高（碧丛丛）
唐朝
李贺
【巫山高】
碧丛丛，高插天，大江翻澜神曳烟。
楚魂寻梦风飒然，晓风飞雨生苔钱。
瑶姬一去一千年，丁香筇竹啼老猿。
古祠近月蟾桂寒，椒花坠红湿云间。
----------------------------number 3522----------------------------
王浚墓下作（人间无阿童）
唐朝
李贺
【王浚墓下作】
人间无阿童，犹唱水中龙。
白草侵烟死，秋藜绕地红。
古书平黑石，神剑断青铜。
耕势鱼鳞起，坟科马鬣封。
菊花垂湿露，棘径卧干蓬。
松柏愁香涩，南原几夜风！
----------------------------number 3523----------------------------
铜驼悲（落魄三月罢）
唐朝
李贺
【铜驼悲】
落魄三月罢，寻花去东家。
谁作送春曲？洛岸悲铜驼。
桥南多马客，北山饶古人。
客饮杯中酒，驼悲千万春。
生世莫徒劳，风吹盘上烛。
厌见桃株笑，铜驼夜来哭。
----------------------------number 3524----------------------------
同沈驸马赋得御沟水（入苑白泱泱）
唐朝
李贺
【同沈驸马赋得御沟水】
入苑白泱泱，宫人正靥黄。
绕堤龙骨冷，拂岸鸭头香。
别馆惊残梦，停杯泛小觞。
幸因流浪处，暂得见何郎。
----------------------------number 3525----------------------------
天上谣（天河夜转漂回星）
唐朝
李贺
【天上谣】
天河夜转漂回星，银浦流云学水声。
玉宫桂树花未落，仙妾采香垂佩缨。
秦妃卷帘北窗晓，窗前植桐青凤小。
王子吹笙鹅管长，呼龙耕烟种瑶草。
粉霞红绶藕丝裙，青洲步拾兰苕春。
东指羲和能走马，海尘新生石山下。
----------------------------number 3526----------------------------
题赵生壁（大妇然竹根）
唐朝
李贺
【题赵生壁】
大妇然竹根，中妇舂玉屑。
冬暖拾松枝，日烟生蒙灭。
木藓青桐老，石井水声发。
曝背卧东亭，桃花满肌骨。
----------------------------number 3527----------------------------
题归梦（长安风雨夜）
唐朝
李贺
【题归梦】
长安风雨夜，书客梦昌谷。
怡怡中堂笑，小弟栽涧绿。
家门厚重意，望我饱饥腹。
劳劳一寸心，灯花照鱼目。
----------------------------number 3528----------------------------
塘上行（藕花凉露湿）
唐朝
李贺
【塘上行】
藕花凉露湿，花缺藕根涩。
飞下雌鸳鸯，塘水声溘溘。
----------------------------number 3529----------------------------
堂堂（堂堂复堂堂）
唐朝
李贺
【堂堂】
堂堂复堂堂，红脱梅灰香。
十年粉蠹生画梁，饥虫不食摧碎黄。
蕙花已老桃叶长，禁院悬帘隔御光。
华清源中矾石汤，徘徊白凤随君王。
----------------------------number 3530----------------------------
唐儿歌（头玉硗硗眉刷翠）
唐朝
李贺
【唐儿歌】
头玉硗硗眉刷翠，杜郎生得真男子。
骨重神寒天庙器，一双瞳人剪秋水。
竹马梢梢摇绿尾，银鸾睒光踏半臂。
东家娇娘求对值，浓笑书空作唐字。
眼大心雄知所以，莫忘作歌人姓李。
----------------------------number 3531----------------------------
苏小小墓（幽兰露）
唐朝
李贺
【苏小小墓】
幽兰露，如啼眼。
无物结同心，
烟花不堪剪。
草如茵，松如盖。
风为裳，水为珮。
油壁车，夕相待。
冷翠烛，劳光彩。
西陵下，风吹雨。
----------------------------number 3532----------------------------
送韦仁实兄弟入关（送客饮别酒）
唐朝
李贺
【送韦仁实兄弟入关】
送客饮别酒，千觞无赭颜。
何物最伤心？马首鸣金环。
野色浩无主，秋明空旷间。
坐来壮胆破，断目不能看。
行槐引西道，青梢长攒攒。
韦郎好兄弟，叠玉生文翰。
我在山上舍，一亩蒿硗田。
夜雨叫租吏，春声暗交关。
谁解念劳劳？苍突唯南山。
----------------------------number 3533----------------------------
送沈亚之歌并序（吴兴才人怨春风）
唐朝
李贺
【送沈亚之歌并序】
文人沈亚之，元和七年，以书不中第，返归于吴江。吾悲其行，无钱酒以劳，又感沈之勤请，乃歌一解以送之。
吴兴才人怨春风，桃花满陌千里红。
紫丝竹断骢马小，家住钱塘东复东。
白藤交穿织书笈，短策齐裁如梵夹。
雄光宝矿献春卿，烟底蓦波乘一叶。
春卿拾材白日下，掷置黄金解龙马。
携笈归江重入门，劳劳谁是怜君者。
吾闻壮夫重心骨，古人三走无摧捽。
请君待旦事长鞭，他日还辕及秋律。
----------------------------number 3534----------------------------
送秦光禄北征（北虏胶堪折）
唐朝
李贺
【送秦光禄北征】
北虏胶堪折，秋沙乱晓鼙。
髯胡频犯塞，骄气似横霓。
灞水楼船渡，营门细柳开。
将军驰白马，豪彦骋雄材。
箭射欃枪落，旗悬日月低。
榆稀山易见，甲重马频嘶。
天远星光没，沙平草叶齐。
风吹云路火，雪污玉关泥。
屡断呼韩颈，曾然董卓脐。
太长犹旧宠，光禄是新阶。
宝玦麒麟起，银壶狒狖啼。
桃花连马发，彩絮扑鞍来。
呵臂悬金斗，当唇注玉罍。
清苏和碎蚁，紫腻卷浮杯。
虎鞹先蒙马。鱼肠且断犀。
遪邅西旅狗，蹙额北方奚。
守帐然香暮，看鹰永夜栖。
黄龙就别镜，青冢念阳台。
周处长桥役，侯调短弄哀。
钱塘阶凤羽，正室掰鸾钗。
内子攀琪树，羌儿奏落梅。
今朝擎剑去，何日刺蛟回。
----------------------------number 3535----------------------------
蜀国弦（枫香晚花静）
唐朝
李贺
【蜀国弦】
枫香晚花静，锦水南山影。
惊石坠猿哀，竹云愁半岭。
凉月生秋浦，玉沙粼粼光。
谁家红泪客，不忍过瞿塘。
----------------------------number 3536----------------------------
示弟（别弟三年后）
唐朝
李贺
【示弟】
别弟三年后，还家一日余。
醁醽今日酒，缃帙去时书。
病骨犹能在，人间底事无？
何须问牛马，抛掷任枭卢！
----------------------------number 3537----------------------------
始为奉礼忆昌谷山居（扫断马蹄痕）
唐朝
李贺
【始为奉礼忆昌谷山居】
扫断马蹄痕，衙回自闭门。
长枪江米熟，小树枣花春。
向壁悬如意，当帘阅角巾。
犬书曾去洛，鹤病悔游秦。
土甑封茶叶，山杯锁竹根。
不知船上月，谁棹满溪云？
----------------------------number 3538----------------------------
石城晓（月落大堤上）
唐朝
李贺
【石城晓】
月落大堤上，女垣栖乌起。
细露湿团红，寒香解夜醉。
女牛渡天河，柳烟满城曲。
上客留断缨，残蛾斗双绿。
春帐依微蝉翼罗，横茵突金隐体花。
帐前轻絮鹅毛起，欲说春心无所似。
----------------------------number 3539----------------------------
神弦曲（西山日没东山昏）
唐朝
李贺
【神弦曲】
西山日没东山昏，旋风吹马马踏云。
画弦素管声浅繁，花裙綷□步秋尘。
桂叶刷风桂坠子，青狸哭血寒狐死。
古壁彩虯金贴尾，雨工骑入秋潭水。
百年老鴞成木魅，笑声碧火巢中起。
----------------------------number 3540----------------------------
神弦别曲（巫山小女隔云别）
唐朝
李贺
【神弦别曲】
巫山小女隔云别，春风松花山上发。
绿盖独穿香径归，白马花竿前孑孑。
蜀江风澹水如罗，堕兰谁泛相经过。
南山桂树为君死，云衫浅污红脂花。
----------------------------number 3541----------------------------
神弦（女巫浇酒云满空）
唐朝
李贺
【神弦】
女巫浇酒云满空，玉炉炭火香咚咚。
海神山鬼来座中，纸钱窸窣鸣旋风。
相思木贴金舞鸾，攒蛾一啑重一弹。
呼星召鬼歆杯盘，山魅食时人森寒。
终南日色低平湾，神兮长在有无间。
神嗔神喜师更颜，送神万骑还青山。
----------------------------number 3542----------------------------
申胡子觱篥歌并序（申胡子）
唐朝
李贺
【申胡子觱篥歌并序】
申胡子，朔客之苍头也。朔客李氏本亦世家子，得祀江夏王庙，当年践履失序，遂奉官北郡。自称学长调短调，久未知名。今年四月，吾与对舍于长安崇义里，遂将衣质酒，命予合饮。气热杯阑，因谓吾曰：
李长吉，尔徒能长调，不能作五字歌诗，直强回笔端，与陶、谢诗势相远几里！
吾对后，请撰申胡子觱篥歌，以五字断句。歌成，左右人合噪相唱。朔客大喜，擎觞起立，命花娘出幕，徘徊拜客。吾问所宜，称善平弄，于是以弊辞配声，与予为寿。
颜热感君酒，含嚼芦中声。
花娘簪绥妥，休睡芙蓉屏。
谁截太平管？列点排空星。
直贯开花风，天上驱云行。
今夕岁华落，令人惜平生。
心事如波涛，中坐时时惊。
朔客骑白马，剑杷悬兰缨。
俊健如生猱，肯拾蓬中萤！
----------------------------number 3543----------------------------
上之回（上之回）
唐朝
李贺
【上之回】
上之回，大旗喜。
悬红云，挞凤尾。
剑匣破，舞蛟龙。
蚩尤死，鼓逢逢。
天高庆雷齐坠地。
地无惊烟海千里。
----------------------------number 3544----------------------------
上云乐（飞香走红满天春）
唐朝
李贺
【上云乐】
飞香走红满天春，花龙盘盘上紫云。
三千宫女列金屋，五十弦瑟海上闻。
天江碎碎银沙路，嬴女机中断烟素。
缝舞衣，八月一日君前舞。
----------------------------number 3545----------------------------
伤心行（咽咽学楚吟）
唐朝
李贺
【伤心行】
咽咽学楚吟，病骨伤幽素。
秋姿白发生，木叶啼风雨。
灯青兰膏歇，落照飞蛾舞。
古壁生凝尘，羁魂梦中语。
----------------------------number 3546----------------------------
沙路曲（柳脸半眠丞相树）
唐朝
李贺
【沙路曲】
柳脸半眠丞相树，佩马钉铃踏沙路。
断烬遗香袅翠烟，烛骑蹄鸣上天去。
帝家玉龙开九关，帝前动笏移南山。
独垂重印押千官，金窠篆字红屈盘。
沙路归来闻好语，旱火不光天下雨。
----------------------------number 3547----------------------------
三月过行宫（渠水红繁拥御墙）
唐朝
李贺
【三月过行宫】
渠水红繁拥御墙，
风娇小叶学娥妆。
垂帘几度青春老，
堪锁千年白日长。
----------------------------number 3548----------------------------
塞下曲（胡角引北风）
唐朝
李贺
【塞下曲】
胡角引北风，蓟门白于水。
天含青海道，城头月千里。
露下旗蒙蒙，寒金鸣夜刻。
蕃甲锁蛇鳞，马嘶青冢白。
秋静见旄头，沙远席箕愁。
帐北天应尽，河声出塞流。
----------------------------number 3549----------------------------
荣华乐（鸢肩公子二十余）
唐朝
李贺
【荣华乐】
鸢肩公子二十余，齿编贝，唇激朱。
气如虹霓，饮如建瓴，走马夜归叫严更。
径穿复道游椒房，尨裘金玦杂花光。
玉堂调笑金楼子，台下戏学邯郸倡。
口吟舌话称女郎，锦祛绣面汉帝旁。
得明珠十斛，白壁一双。
新诏垂金曳紫光煌煌。
马如飞，人如水，九卿六官皆望履。
将回日月先反掌，欲作江河惟画地。
峨峨虎冠上切云，竦剑晨趋凌紫氛。
绣段千寻贻皂隶，黄金百镒贶家臣。
十二门前张大宅，晴春烟起连天碧。
金铺缀日杂红光，铜龙啮环似争力。
瑶姬凝醉卧芳席，海素笼窗空下隔。
丹穴取凤充行庖，臞臞如拳那足食？
金蟾呀呀兰烛香，军装武妓声琅珰。
谁知花雨夜来过？但见池台春草长。
嘈嘈弦吹匝天开，洪崖箫声绕天来。
天长一矢贯双虎，云弝绝骋聒旱雷。
乱袖交竿管儿舞。吴音绿鸟学言语。
能教刻石平紫金，解送刻毛寄新兔。
三皇后，七贵人，五十校尉二将军。
当时飞去逐彩云，化作今日京华春。
----------------------------number 3550----------------------------
七月一日晓入太行山（一夕绕山秋）
唐朝
李贺
【七月一日晓入太行山】
一夕绕山秋，香露溘蒙菉。
新桥倚云阪，候虫嘶露朴。
洛南今已远，越衾谁为熟？
石气何凄凄，老莎如短镞。
----------------------------number 3551----------------------------
秦宫诗并序（越罗衫袂迎春风）
唐朝
李贺
【秦宫诗并序】
汉秦宫，将军梁冀之嬖奴也。秦宫得宠内舍，故以娇名大噪于人。予抚旧而作长辞，辞以冯子都之事相为对望，又云昔有之诗。
越罗衫袂迎春风，玉刻麟麟腰带红。
楼头曲宴仙人语，帐底吹笙香雾浓。
人间酒暖春茫茫，花枝入帘白日长。
飞窗复道传筹饮，十夜铜盘腻烛黄。
秃衿小袖调鹦鹉，紫绣麻鞋踏哮虎。
斫桂烧金待晓筵，白鹿清酥夜半煮。
桐英永巷骑新马，内屋深屏生色画。
开门烂用水衡钱，卷起黄河向身泻。
皇天厄运犹曾裂，秦宫一生花底活。
鸾篦夺得不还人，醉睡氍毹满堂月。
----------------------------number 3552----------------------------
秦王饮酒（秦王骑虎游八极）
唐朝
李贺
【秦王饮酒】
秦王骑虎游八极，剑光照空天自碧。
羲和敲日玻璃声，劫灰飞尽古今平。
龙头泻酒邀酒星，金槽琵琶夜枨枨。
洞庭雨脚来吹笙，酒酣喝月使倒行。
银云栉栉瑶殿明，宫门掌事报一更。
花楼玉凤声娇佇，海绡红文香浅清，
黄鹅跌舞千年觥。仙人烛树蜡烟轻，
清琴醉眼泪泓泓。
----------------------------number 3553----------------------------
秋来（桐风惊心壮士苦）
唐朝
李贺
【秋来】
桐风惊心壮士苦，衰灯络纬啼寒素。
谁看青简一编书，不遣花虫粉空蠹？
思牵今夜肠应直，雨冷香魂吊书客。
秋坟鬼唱鲍家诗，恨血千年土中碧。
----------------------------number 3554----------------------------
秋凉诗寄正字十二兄（闭门感秋风）
唐朝
李贺
【秋凉诗寄正字十二兄】
闭门感秋风，幽姿任契阔。
大野生素空，天地旷肃杀。
露光泣残蕙，虫响连夜发。
房寒寸辉薄，迎风绛纱折。
披书古芸馥，恨唱华容歇。
百日不相知，花光变凉节。
弟兄谁念虑，笺翰既通达。
青袍度白马，草简奏东阙。
梦中相聚笑，觉见半床月。
长思剧循环，乱忧抵覃葛。
----------------------------number 3555----------------------------
染丝上春机（玉罂汲水桐花井）
唐朝
李贺
【染丝上春机】
玉罂汲水桐花井，茜丝沈水如云影。
美人懒态燕脂愁，春梭抛掷鸣高楼。
彩线结茸背复叠，白袷玉郎寄桃叶。
为君挑鸾作腰绶，愿君处处宜春酒。
----------------------------number 3556----------------------------
仁和里杂叙皇甫湜（大人乞马癯乃寒）
唐朝
李贺
【仁和里杂叙皇甫湜】
大人乞马癯乃寒，宗人贷宅荒厥垣。
横庭鼠径空土涩，出篱大枣垂朱残。
安定美人截黄绶，脱落缨裾瞑朝酒。
还家白笔未上头，使我清声落人後。
枉辱称知犯君眼，排引才升强絙断。
洛风送马入长关，阖扇未开逢瘈犬。
那知竖都相草草，客枕幽单看春老。
归来骨薄面无膏，疫气冲头鬓茎少。
欲雕小说干天官，宗孙不调为谁怜。
明朝下元复西道，崆峒叙别长如天。
----------------------------number 3557----------------------------
日出行（白日下昆仑）
唐朝
李贺
【日出行】
白日下昆仑，发光如舒丝。
徒照葵藿心，不照游子悲。
折折黄河曲，日从中央转。
□谷耳曾闻，若木眼不见。
奈尔铄石，胡为销人？
羿弯弓属矢，那不中足。
令久不得奔？讵教晨光夕昏！
----------------------------number 3558----------------------------
七夕（别浦今朝暗）
唐朝
李贺
【七夕】
别浦今朝暗，罗帷午夜愁。
鹊辞穿线月，花入曝衣楼。
天上分金镜，人间望玉钩。
钱塘苏小小，更值一年秋。
----------------------------number 3559----------------------------
屏风曲（蝶栖石竹银交关）
唐朝
李贺
【屏风曲】
蝶栖石竹银交关，水凝绿鸭琉璃钱。
团回六曲抱膏兰，将鬟镜上掷金蝉。
沈香火暖茱萸烟，酒觥绾带新承欢。
月风吹露屏外寒，城上乌啼楚女眠。
----------------------------number 3560----------------------------
平城下（饥寒平城下）
唐朝
李贺
【平城下】
饥寒平城下，夜夜守明月。
别剑无玉花，海风断鬓发。
塞长连白空，遥见汉旗红。
青帐吹短笛，烟雾湿画龙。
日晚在城上，依稀望城下。
风吹枯蓬起，城中嘶瘦马。
借问筑城吏：去关几千里？
惟愁裹尸归，不惜倒戈死！
----------------------------number 3561----------------------------
恼公（宋玉愁空断）
唐朝
李贺
【恼公】
宋玉愁空断，娇饶粉自红。
歌声春草露，门掩杏花丛。
注口樱桃小，添眉桂叶浓。
晓奁妆秀靥，夜帐减香筒。
钿镜飞孤鹊，江图画水荭。
陂陀梳碧凤，腰袅带金虫。
杜若含清露，河蒲聚紫茸。
月分蛾黛破，花合靥朱融。
发重疑盘雾，腰轻乍倚风。
密书题豆蔻，隐语笑芙蓉。
莫锁茱萸匣，休开翡翠笼。
弄珠惊汉燕，烧蜜引胡蜂。
醉缬抛红网，单罗挂绿蒙。
数钱教姹女，买药问巴賨。
匀脸安斜雁，移灯想梦熊。
肠攒非束竹，胘急是张弓。
晚树迷新蝶，残霓忆断虹。
古时填渤澥，今日凿崆峒。
绣沓褰长幔，罗裙结短封。
心摇如舞鹤，骨出似飞龙。
井槛淋清漆，门铺缀白铜。
偎花开兔径，向壁印狐踪。
玳瑁钉帘薄，琉璃叠扇烘。
象床缘素柏，瑶席卷香葱。
细管吟朝幌，芳醪落夜枫。
宜男生楚巷，栀子发金墉。
龟甲开屏涩，鹅毛渗墨浓。
黄庭留卫瓘，绿树养韩冯。
鸡唱星悬柳，鸦啼露滴桐。
黄娥初出座，宠妹始相从。
蜡泪垂兰烬，秋芜扫绮栊。
吹笙翻旧引，沽酒待新丰。
短佩愁填粟，长
弦怨削菘。
曲池眠乳鸭，小阁睡娃僮。
褥缝簪双线，钩绦辫五总。
蜀烟飞重锦，峡雨溅轻容。
拂镜羞温峤，薰衣避贾充。
鱼生玉藕下，人在石莲中。
含水弯蛾翠，登楼潠马鬃。
使君居曲陌，园令住临邛。
桂火流苏暖，金炉细炷通。春迟王子态，莺啭谢娘慵。
玉漏三星曙，铜街五马逢。
犀株防胆怯，银液镇心忪。
跳脱看年命，琵琶道吉凶。
王时应七夕，夫位在三宫。
无力涂云母，多方带药翁。
符因青鸟送，囊用绛纱缝。
汉苑寻官柳，河桥阂禁钟。
月明中妇觉，应笑画堂空。
----------------------------number 3562----------------------------
难忘曲（夹道开洞门）
唐朝
李贺
【难忘曲】
夹道开洞门，弱杨低画戟。
帘影竹华起，箫声吹日色。
蜂语绕妆镜，画蛾学春碧。
乱系丁香梢，满栏花向夕。
----------------------------number 3563----------------------------
南园十三首（花枝草蔓眼中开）
唐朝
李贺
【南园十三首】
花枝草蔓眼中开，小白长红越女腮。
可怜日暮嫣香落，嫁与春风不用媒。
宫北田塍晓气酣，黄桑饮露窣宫帘。
长腰健妇偷攀折，将喂吴王八茧蚕。
竹里缲丝挑网车，青蝉独噪日光斜。
桃胶迎夏香琥珀，自课越佣能种瓜。
三十未有二十余，白日长饥小甲蔬。
桥头长老相哀念，因遗戎韬一卷书。
男儿何不带吴钩，收取关山五十州。
请君暂上凌烟阁，若个书生万户侯。
寻章摘句老雕虫，晓月当帘挂玉弓。
不见年年辽海上，文章何处哭秋风。
长卿牢落悲空舍，曼倩诙谐取自容。
见买若耶溪水剑，明朝归去事猿公。
春水初生乳燕飞，黄蜂小尾扑花归。
窗含远色通书幌，鱼拥香钩近石矶。
泉沙软卧鸳鸯暖，曲岸回篙舴艋迟。
泻酒木栏椒叶盖，病容扶起种菱丝。
边让今朝忆蔡邕，无心裁曲卧春风。
舍南有竹堪书字，老去溪头作钓翁。
长峦谷口倚嵇家，白昼千峰老翠华。
自履藤鞋收石蜜，手牵苔絮长莼花。
松溪黑水新龙卵，桂洞生硝旧马牙。
谁遣虞卿裁道帔，轻绡一匹染朝霞。
小树开朝径，长茸湿夜烟。
柳花惊雪浦，麦雨涨溪田。
古刹疏钟度，遥岚破月悬。
沙头敲石火，烧竹照渔船。
----------------------------number 3564----------------------------
南山田中行（秋野明）
唐朝
李贺
【南山田中行】
秋野明，秋风白，塘水漻漻虫啧啧。
云根台藓山上石，冷红泣露娇啼色。
荒畦九月稻叉牙，蛰萤低飞陇径斜。
石脉水流泉滴沙，鬼灯如漆点松花。
----------------------------number 3565----------------------------
牡丹种曲（莲枝未长秦蘅老）
唐朝
李贺
【牡丹种曲】
莲枝未长秦蘅老，走马驮金斸春草。
水灌香泥却月盘，一夜绿房迎白晓。
美人醉语园中烟，晚华已散蝶又阑。
梁王老去罗衣在，拂袖风吹蜀国弦。
归霞帔拖蜀帐昏，嫣红落粉罢承恩。
檀郎谢女眠何处？楼台月明燕夜语。
----------------------------number 3566----------------------------
莫种树（园中莫种树）
唐朝
李贺
【莫种树】
园中莫种树，种树四时愁。
独睡南床月，今秋似去秋。
----------------------------number 3567----------------------------
摩多楼子（玉塞去金人）
唐朝
李贺
【摩多楼子】
玉塞去金人，二万四千里。
风吹沙作云，一时渡辽水。
天白水如练，甲丝双串断。
行行莫苦辛，城月犹残半。
晓气朔烟上，趢□胡马蹄。
行人临水别，陇水长东西。
----------------------------number 3568----------------------------
勉爱行二首送小季之庐山（洛郊无俎豆）
唐朝
李贺
【勉爱行二首送小季之庐山】
洛郊无俎豆，弊厩惭老马。
小雁过炉峰，影落楚水下。
长船倚云泊，石镜秋凉夜。
岂解有乡情？弄月聊鸣哑。
其二
别柳当马头，官槐如兔目。
欲将千里别，持此易斗粟。
南云北云空脉断，灵台经络悬春线。
青轩树转月满床，下国饥儿梦中见。
维尔之昆二十余，年来持镜颇有须。
辞家三载今如此，索米王门一事无。
荒沟古水光如刀，庭南拱柳生蛴螬。
江干幼客真可念，郊原晚吹悲号号。
----------------------------number 3569----------------------------
猛虎行（长戈莫舂）
唐朝
李贺
【猛虎行】
长戈莫舂，长弩莫抨。
乳孙哺子，教得生狞。
举头为城，掉尾为旌。
东海黄公，愁见夜行。
道逢驺虞，牛哀不平。
何用尺刀？壁上雷鸣。
泰山之下，妇人哭声。
官家有程，吏不敢听。
----------------------------number 3570----------------------------
美人梳头歌（西施晓梦绡帐寒）
唐朝
李贺
【美人梳头歌】
西施晓梦绡帐寒，香鬟堕髻半沉檀。
辘轳咿哑转鸣玉，惊起芙蓉睡新足。
双鸾开镜秋水光，解鬟临镜立象床。
一编香丝云撒地，玉钗落处无声腻。
纤手却盘老鸦色，翠滑宝钗簪不得。
春风烂熳恼娇慵，十八鬟多无气力。
鬉鬌妆成欹不斜，云裾数步踏雁沙。
背人不语向何处？下阶自折樱桃花。
----------------------------number 3571----------------------------
马诗（龙脊贴连钱）
唐朝
李贺
【马诗】
龙脊贴连钱，银蹄白踏烟。
无人织锦韂，谁为铸金鞭。
腊月草根甜，天街雪似盐。
未知口硬软，先拟蒺藜衔。
忽忆周天子，驱车上玉山。
鸣驺辞凤苑，赤骥最承恩。
此马非凡马，房星本是精。
向前敲瘦骨，犹自带铜声。
大漠沙如雪，燕山月似钩。
何当金络脑，快走踏清秋。
饥卧骨查牙，粗毛刺破花。
鬣焦珠色落，发断锯长麻。
西母酒将阑，东王饭已干。
君王若燕去，谁为曳车辕？
赤兔无人用，当须吕布骑。
吾闻果下马，羁策任蛮儿。
催榜渡乌江，神骓泣向风。
君王今解剑，何处逐英雄？
内马赐宫人，银鞯刺麒麟。
午时盐坂上，蹭蹬溘风尘。
批竹初攒耳，桃花未上身。
他时须搅阵，牵去借将军。
宝玦谁家子，长闻侠骨香。
堆金买骏骨，将送楚襄王。
香幞赭罗新，盘龙蹙蹬鳞。
回看南陌上，谁道不逢春？
不从桓公猎，何能伏虎威？
一朝沟陇出，看取拂云飞。
唐剑斩隋公，□毛属太宗。
莫嫌金甲重，且去捉飘风。
白铁锉青禾，砧间落细莎。
世人怜小颈，金埒畏长牙。
伯乐向前看，旋毛在腹间。
只今掊白草，何日蓦青山？
萧寺驮经马，元从竺国来。
空知有善相，不解走章台。
重围如燕尾，宝剑似鱼肠。
欲求千里脚，先采眼中光。
暂系腾黄马，仙人上彩楼。
须鞭玉勒吏，何事谪高州？
汉血到王家，随鸾撼玉珂。
少君骑海上，人见是青骡。
武帝爱神仙，烧金得紫烟。
厩中皆肉马，不解上青天。
----------------------------number 3572----------------------------
洛阳城外别皇甫湜（洛阳吹别风）
唐朝
李贺
【洛阳城外别皇甫湜】
洛阳吹别风，龙门起断烟。
冬树束生涩，晚紫凝华天。
单身野霜上，疲马飞蓬间。
凭轩一双泪，奉坠绿衣前。
----------------------------number 3573----------------------------
洛妹真珠（真珠小娘下青廓）
唐朝
李贺
【洛妹真珠】
真珠小娘下青廓，洛苑香风飞绰绰。
寒鬓斜钗玉燕光，高楼唱月敲悬珰。
兰风桂露洒幽翠，红弦袅云咽深思。
花袍白马不归来，浓蛾叠柳香唇醉。
金鹅屏风蜀山梦，鸾裾凤带行烟重。
八骢笼晃脸差移，日丝繁散曛罗洞。
市南曲陌无秋凉，楚腰卫鬓四时芳。
玉喉窕窕排空光，牵云曳雪留陆郎。
----------------------------number 3574----------------------------
罗浮山人与葛篇（依依宜织江雨空）
唐朝
李贺
【罗浮山人与葛篇】
依依宜织江雨空，雨中六月兰台风。
博罗老仙时出洞，千岁石床啼鬼工。
蛇毒浓凝洞堂湿，江鱼不食衔沙立。
欲剪湘中一尺天，吴娥莫道吴刀涩。
----------------------------number 3575----------------------------
绿章封事（青霓扣额呼宫神）
唐朝
李贺
【绿章封事】
青霓扣额呼宫神，鸿龙玉狗开天门。
石榴花发满溪津，溪女洗花染白云。
绿章封事咨元父，六街马蹄浩无主。
虚空风气不清冷，短衣小冠作尘土。
金家香弄千轮鸣，扬雄秋室无俗声。
愿携汉戟招书鬼，休令恨骨填蒿里。
----------------------------number 3576----------------------------
绿水词（今宵好风月）
唐朝
李贺
【绿水词】
今宵好风月，阿侯在何处？
为有倾人色，翻成足愁苦。
东湖采莲叶，南湖拔蒲根。
未持寄小姑，且持感愁魂。
----------------------------number 3577----------------------------
吕将军歌（吕将军）
唐朝
李贺
【吕将军歌】
吕将军，骑赤兔。
独携大胆出秦门，金粟堆边哭陵树。
北方逆气污青天，剑龙夜叫将军闲。
将军振袖拂剑锷，玉阙朱城有门阁。
磕磕银龟摇白马，傅粉女郎火旗下。
恒山铁骑请金枪，遥闻箙中花箭香。
西郊寒蓬叶如刺，皇天新栽养神骥。
厩中高桁排蹇蹄，饱食青刍饮白水。
圆苍低迷盖张地，九州人事皆如此。
赤山秀铤御时英，绿眼将军会天意。
----------------------------number 3578----------------------------
潞州张大宅病酒，遇江使寄上十四兄
唐朝
李贺
【潞州张大宅病酒，遇江使，寄上十四兄】
秋至昭关后，当知赵国寒。
系书随短羽，写恨破长笺。
病客眠清晓，疏桐坠绿鲜。
城鸦啼粉堞，军吹压芦烟。
岸帻褰纱幌，枯塘卧折莲。
木窗银迹画，石磴水痕钱。
旅酒侵愁肺，离歌绕懦弦。
诗封两条泪，露折一枝兰。
莎老沙鸡泣，松干瓦兽残。
觉骑燕地马，梦载楚溪船。
椒桂倾长席，鲈鲂斫玳筵。
岂能忘旧路，江岛滞佳年。
----------------------------number 3579----------------------------
梁台古愁（梁王台沼空中立）
唐朝
李贺
【梁台古愁】
梁王台沼空中立，天河之水夜飞入。
台前斗玉作蛟龙，绿粉扫天愁露湿。
撞钟饮酒行射天，金虎蹙裘喷血斑。
朝朝暮暮愁海翻，长绳系日乐当年。
芙蓉凝红得秋色，兰脸别春啼脉脉。
芦洲客雁报春来，寥落野湟秋漫白。
----------------------------number 3580----------------------------
梁公子（风采出萧家）
唐朝
李贺
【梁公子】
风采出萧家，本是菖蒲花。
南塘莲子熟，洗马走江沙。
御笺银沫冷，长簟凤窠斜。
种柳营中暗，题书赐馆娃。
----------------------------number 3581----------------------------
李凭箜篌引（吴丝蜀桐张高秋）
唐朝
李贺
【李凭箜篌引】
吴丝蜀桐张高秋，空山凝云颓不流。
江娥啼竹素女愁，李凭中国弹箜篌。
昆山玉碎凤凰叫，芙蓉泣露香兰笑。
十二门前融冷光，二十三丝动紫皇。
女娲炼石补天处，石破天惊逗秋雨。
梦入神山叫神妪，老鱼跳波瘦蛟舞。
吴质不眠倚桂树，露脚斜飞湿寒兔。
----------------------------number 3582----------------------------
李夫人歌（紫皇宫殿重重开）
唐朝
李贺
【李夫人歌】
紫皇宫殿重重开，夫人飞入琼瑶台。
绿香绣帐何时歇？青云无光宫水咽。
翩联桂花坠秋月，孤鸾惊啼商丝发。
红壁阑珊悬佩珰，歌台小妓遥相望。
玉蟾滴水鸡人唱，露华兰叶参差光。
----------------------------number 3583----------------------------
老夫采玉歌（采玉采玉须水碧）
唐朝
李贺
【老夫采玉歌】
采玉采玉须水碧，琢作步摇徒好色。
老夫饥寒龙为愁，蓝溪水气无清白。
夜雨冈头食蓁子，杜鹃口血老夫泪。
蓝溪之水厌生人，身死千年恨溪水。
斜山柏风雨如啸，泉脚挂绳青袅袅。
村寒白屋念娇婴，古台石磴悬肠草。
----------------------------number 3584----------------------------
兰香绅女庙（古春年年在）
唐朝
李贺
【兰香绅女庙】
三月中作
古春年年在，闲绿摇暖云。
松香飞晚华，柳渚含日昏。
沙砌落红满，石泉生水芹。
幽篁画新粉，蛾绿横晓门。
弱蕙不胜露，山秀愁空春。
舞佩剪鸾翼，帐带涂轻银。
兰桂吹浓香，菱藕长莘莘。
看雨逢瑶姬，乘船值江君。
吹箫饮酒醉，结绶金丝裙。
走天呵白鹿，游水鞭锦鳞。
密发虚鬟飞，腻颊凝花匀。
团鬓分珠巢，浓眉笼小唇。
弄蝶和轻妍，风光怯腰身。
深帏金鸭冷，奁镜幽凤尘。
踏雾乘风归，撼玉山上闻。
----------------------------number 3585----------------------------
苦昼短（飞光飞光）
唐朝
李贺
【苦昼短】
飞光飞光，劝尔一杯酒。
吾不识青天高，黄地厚。
唯见月寒日暖，来煎人寿。
食熊则肥，食蛙则瘦。
神君何在，太一安有？
天东有若木，下置衔烛龙。
吾将斩龙足，嚼龙肉，
使之朝不得回，夜不得伏。
自然老者不死，少者不哭。
何为服黄金，吞白玉？
谁似任公子，云中骑碧驴？
刘彻茂陵多滞骨，嬴政梓棺费鲍鱼。
----------------------------number 3586----------------------------
苦篁调啸引（请说轩辕在时事）
唐朝
李贺
【苦篁调啸引】
请说轩辕在时事，
伶伦采竹二十四。
伶伦采之自昆丘，
轩辕诏遣中分作十二。
伶伦以之正音律，
轩辕以之调元气。
当时黄帝上天时，
二十三管咸相随。
唯留一管人间吹，
无德不能得此管，
此管沉埋虞舜祠。
----------------------------number 3587----------------------------
箜篌引（公乎公乎）
唐朝
李贺
【箜篌引】
公乎公乎，提壶将焉如？
屈平沈湘不足慕，徐衍入海诚为愚。
公乎公乎，床有菅席盘有鱼。
北里有贤兄，东邻有小姑。
陇亩油油黍与葫，瓦甒浊醪蚁浮浮。
黍可食，醪可饮，公乎公乎其奈居。
被发奔流竟何如？贤兄小姑哭呜呜。
----------------------------number 3588----------------------------
客游（悲满千里心）
唐朝
李贺
【客游】
悲满千里心，日暖南山石。
不谒承明庐，老作平原客。
四时别家庙，三年去乡国。
旅歌屡弹铗，归问时裂帛。
----------------------------number 3589----------------------------
开愁歌（秋风吹地百草干）
唐朝
李贺
【开愁歌】
秋风吹地百草干，华容碧影生晚寒。
我当二十不得意，一心愁谢如枯兰。
衣如飞鹑马如狗，临岐击剑生铜吼。
旗亭下马解秋衣，请贳宜阳一壶酒。
壶中唤天云不开，白昼万里闲凄迷。
主人劝我养心骨，莫受俗物相填脄。
----------------------------number 3590----------------------------
酒罢，张大彻索赠诗。时张初效潞幕（长鬣张郎三十
唐朝
李贺
【酒罢，张大彻索赠诗。时张初效潞幕】
长鬣张郎三十八，天遣裁诗花作骨。
往还谁是龙头人？公主遣秉鱼须笏。
水行青草上白衫，匣中章奏密如蚕。
金门石阁知卿有，豸角鸡香早晚含。
陇西长吉摧颓客，酒阑感觉中区窄。
葛衣断碎赵城秋，吟诗一夜东方白。
----------------------------number 3591----------------------------
经沙苑（野水泛长澜）
唐朝
李贺
【经沙苑】
野水泛长澜，宫牙开小茜。
无人柳自春，草渚鸳鸯暖。
晴嘶卧沙马，老去悲啼展。
今春还不归，塞嘤折翅雁。
----------------------------number 3592----------------------------
京城（驱马出门意）
唐朝
李贺
【京城】
驱马出门意，牢落长安心。
两事向谁道？自作秋风吟。
----------------------------number 3593----------------------------
金铜仙人辞汉歌（并序）
唐朝
李贺
【金铜仙人辞汉歌并序】
魏明帝青龙元年八月，诏宫官牵车西取汉武帝捧露盘仙人，欲立置前殿。宫官既拆盘，仙人临载乃潸然泪下。唐诸王孙李长吉遂作《金铜仙人辞汉歌》。
茂陵刘郎秋风客，
夜闻马嘶晓无迹。
画栏桂树悬秋香，
三十六宫土花碧。
魏宫牵车指千里，
东关酸风射眸子。
空将汉月出宫门，
忆君清泪如铅水。
衰兰送客咸阳道，
天若有情天亦老。
携盘独出月荒凉，
渭城已远波声小。
----------------------------number 3594----------------------------
将进酒（琉璃钟）
唐朝
李贺
【将进酒】
琉璃钟，琥珀浓，小槽酒滴真珠红。
烹龙炮凤玉脂泣，罗帏绣幕围香风。
吹龙笛，击鼍鼓；皓齿歌，细腰舞。
况是青春日将暮，桃花乱落如红雨。
劝君终日酩酊醉，酒不到刘伶坟上土！
----------------------------number 3595----------------------------
将发（东床卷席罢）
唐朝
李贺
【将发】
东床卷席罢，护落将行去。
秋白遥遥空，日满门前路。
----------------------------number 3596----------------------------
江南弄（江中绿雾起凉波）
唐朝
李贺
【江南弄】
江中绿雾起凉波，天上叠润巘红嵯峨。
水风浦云生老竹，渚暝蒲帆如一幅。
鲈鱼千头酒百斛，酒中倒卧南山绿。
吴歈越吟未终曲，江上团团贴寒玉。
----------------------------number 3597----------------------------
江楼曲（楼前流水江陵道）
唐朝
李贺
【江楼曲】
楼前流水江陵道，鲤鱼风起芙蓉老。
晓钗催鬓语南风，抽帆归来一日功。
鼍吟浦口飞梅雨，竿头酒旗换青苎。
萧骚浪白云差池，黄粉油衫寄郎主。
新槽酒声苦无力，南湖一顷菱花白。
眼前便有千里愁，小玉开屏见山色。
----------------------------number 3598----------------------------
贾公闾贵婿曲（朝衣不须长）
唐朝
李贺
【贾公闾贵婿曲】
朝衣不须长，分花对袍缝。
嘤嘤白马来，满脑黄金重。
今朝香气苦，珊瑚涩难枕。
且要弄风人，暖蒲沙上饮。
燕语踏帘钩，日虹屏中碧。
潘令在河阳，无人死芳色。
----------------------------number 3599----------------------------
黄头郎（黄头郎）
唐朝
李贺
【黄头郎】
黄头郎，捞拢去不归。
南浦芙蓉影，愁红独自垂。
水弄湘娥佩，竹啼山露月。
玉瑟调青门，石云湿黄葛。
沙上蘼芜花，秋风已先发。
好持扫罗荐，香出鸳鸯热。
----------------------------number 3600----------------------------
黄家洞（雀步蹙沙声促促）
唐朝
李贺
【黄家洞】
雀步蹙沙声促促，四尺角弓青石镞。
黑幡三点铜鼓鸣，高作猿啼摇箭箙。
彩巾缠踍幅半斜，溪头簇队映葛花。
山潭晚雾吟白鼍，竹蛇飞蠹射金沙。
闲驱竹马缓归家，官军自杀容州槎。
----------------------------number 3601----------------------------
还自会稽歌并序（野粉椒壁黄）
唐朝
李贺
【还自会稽歌并序】
庾肩吾于梁时，尝作宫体谣引，以应和皇子。及国势沦败，肩吾先潜难会稽，後始还家。仆意其必有遗文，今无得焉，故作还自会稽歌以补其悲。
野粉椒壁黄，湿萤满梁殿。
台城应教人，秋衾梦铜辇。
吴霜点归鬓，身与塘蒲晚。
脉脉辞金鱼，羁臣守迍贱。
----------------------------number 3602----------------------------
画角东城（河转曙萧萧）
唐朝
李贺
【画角东城】
河转曙萧萧，鸦飞睥睨高。
帆长摽越甸，壁冷挂吴刀。
淡菜生寒日，鲕鱼潠白涛。
水花沾抹额，旗鼓夜迎潮。
----------------------------number 3603----------------------------
花游曲并序（春柳南陌态）
唐朝
李贺
【花游曲并序】
寒食日，诸王妓游，贺入座，因采梁简文诗调赋花游曲，与妓弹唱。
春柳南陌态，冷花寒露姿。
今朝醉城外，拂镜浓扫眉。
烟湿愁车重，红油覆画衣。
舞裙香不暖，酒色上来迟。
----------------------------number 3604----------------------------
蝴蝶飞（杨花扑帐春云热）
唐朝
李贺
【蝴蝶飞】
杨花扑帐春云热，
龟甲屏风醉眼缬。
东家蝴蝶西家飞，
白骑少年今日归。
----------------------------number 3605----------------------------
湖中曲（长眉越沙采兰若）
唐朝
李贺
【湖中曲】
长眉越沙采兰若，桂叶水荭春漠漠。
横船醉眠白昼闲，渡口梅风歌扇薄。
燕钗玉股照青渠，越王娇郎小字书。
蜀纸封巾报云鬓，晚漏壶中水淋尽。
----------------------------number 3606----------------------------
后园凿井歌（井上辘轳床上转）
唐朝
李贺
【后园凿井歌】
井上辘轳床上转：
水声繁，弦声浅。
情若何？荀奉倩。
城头日，长向城头住。
一日作千年，不须流下去。
----------------------------number 3607----------------------------
贺复继四首（谢秀才有妾缟练）
唐朝
李贺
【贺复继四首】
谢秀才有妾缟练，改从于人，秀才引留之不得，后生感忆。座人制诗嘲诮。贺复继四首。
谁知泥忆云，望断梨花春。
荷丝制机练，竹叶剪花裙。
月明啼阿姊，灯暗会良人。
也识君夫婿，金鱼挂在身。
其二
铜镜立青鸾，燕脂拂紫绵。
腮花弄暗粉，眼尾泪侵寒。
碧玉破不复，瑶琴重拔弦。
今日非昔日，何人敢正看？
其三
洞房思不禁，蜂子作花心。
灰暖残香炷，发冷青虫簪。
夜遥灯焰短，睡熟小屏深。
好作鸳鸯梦，南城罢捣砧。
其四
寻常轻宋玉，今日稼文鸯。
戟干横龙簴，刀环倚桂窗。
邀人裁半袖，端坐据胡床。
泪湿红轮重，栖乌上井梁。
----------------------------number 3608----------------------------
河阳歌（染罗衣）
唐朝
李贺
【河阳歌】
染罗衣，秋蓝难着色。
不是无心人，为作台邛客。
花烧中潬城，颜郎身已老。
惜许两少年，抽心似春草。
今日见银牌，今夜鸣玉宴。
牛头高一尺，隔坐应相见。
月从东方转，酒从东方转。
觥船饫口红，蜜炬千枝烂。
----------------------------number 3609----------------------------
疾风骤雨
当代
玄之
疾风骤雨
（
逆挽诗）
东一阵疾风骤雨，
西一阵疾风骤雨。
南一阵疾风骤雨，
北一阵疾风骤雨。
任尔风雨千万处，
奈可吐尽凭栏苦？
----------------------------number 3610----------------------------
菊苑记
当代
玄之
菊苑记
戊子十月，微有清凉。群雁难还，草衰叶黄。略有秋蝉，高嘶呼嚷。幸绽百菊，别具风光。
离园尚遥，即有清芬。穿绕曲径，门户清晰。赤柱镂雕，菊苑阴字。朱门金锁，左右石狮。
古调隐作，若即若离。犹似仙曲，神飞魂迷。又如夏泉，静心镇气。满目菊颜，色泽相异。
丹红似火，正黄如金。嫩粉若绸，纯白胜雪。豆蔻妙女，不及节华。舞象玉子，稍逊风骚。
千丝万缕，繁而有秩。参差不齐，杂而讲次。他花杀尽，菊子竞开。万处凋残，独放姿彩。
衣著素雅，远败牡丹。柰子浓芳，岂可争攀？五柳陶潜，唯菊爱怜。追其本因，究其根源。
高雅如兰，中正是竹。坚韧为梅，淡泊应菊。不染污合，不近喧嚣。纵观天下，缄口莫嚎。
隆中诸葛，面呈菊貌。心怀诸事，叙理有道。今存余等，秉持作表。流传千古，骨坚气傲。
再闻琴扬，甚感神爽。花姿入目，瞠目眦望。待至余晖，散撒金黄。流念许久，方步辞廊。
----------------------------number 3611----------------------------
莲池记
当代
玄之
莲池记
恰值三月，春光乍泄。顿笔掩卷，意兴游园。
河柳初出，身姿娇娇。百鸟空旋，歌喉嘹嘹。
寻舟拨水，欲觅仙醉。未至池处，霍然清雅。
徐风稍送，万绿点红。执桨缓进，过屏穿径。
隐闻清铃，随风迂荡。脆若蝉翼，悠如潺泉。
眦目四望，满眶荷光。乐心略失，甚感怏怏。
飞桨速行，疾驰铃处。荷络深深，似有佳人。
忽现碎弦，散于水涧。百鲤游舞，河蛙争吐。
云髻垂丝，环佩争比。弯眉似柳，秀目如珠。
粉颊若桃，口含朱丹。轻著白绡，腰蛮身娇。
玉指弄乐，人物皆醉。青山拥水，碧水绕山。
白练横空，珠飞云动。雨雾轻腾，幻境犹梦。
纵我魂销，弃体自飘。权遇伊人，夫复何求？
横笛和曲，以念萍聚。斜目含羞，凝伫良久。
古传佳话，闻琴解佩。今逢桃花，欲似情达。
持掷书扇，余心旦旦。素衣翘首，恍惊沙鸥。
曲始辄就，秋波净流。水逐木舟，百荷速走。
伐隐于丛，不见伊踪。乐斯巧遇，慰我情愫。
----------------------------number 3612----------------------------
四季韵
当代
玄之
四季韵
春风苏拂杨柳岸，
夏雨戏逗荷塘畔。
秋霜巧妆含羞叶，
冬雪复补丘上墡。
春韵
春风苏拂杨柳岸，
岸上纤草缀秀村。
村沿缠绕清寒流，
流推浮萍唤新春。
夏韵
鸟鸣花闹开仲夏，
夏雨戏逗荷塘畔。
畔有青荇作素斋，
斋宴伺侍林中鸟。
秋韵
色染朗空半壁红，
红透北国一片秋。
秋霜巧妆含羞叶，
叶偏愈发媚人色。
冬韵
墡土一抔暖娇梅，
梅红犹似新人妆。
妆不掩香馨斯冬，
冬雪复补丘上墡。
----------------------------number 3613----------------------------
弄巧儿
芳心泪
当代
玄之
弄巧儿
芳心泪
芳，
醉。
朱榻，
罗帐。
心淡漠，
魂销铄。
随风飞却，
随水流散。
故人影不见，
只余旧幽香。
碎碎破窗雨，
击起断愁思。
寄月塞北，
寄月戍边。
莫忘却，
铭闺人。
玉阶，
眦望。
泪，
尽。
----------------------------number 3614----------------------------
盼郎
当代
玄之
盼郎
昨夜一梦席上凉，
绣花枕上孤鸳鸯。
昔从吾夫支新帐，
今伴红烛泪千行。
只身添眉扑粉香，
及早行礼拜爹娘。
举手动足须妥当，
姑妹面前为榜样。
去时叮咛万思量，
新媳难为百事康。
鱼雁迟至归期茫，
鸟雀争闹心儿慌。
但求远方郎无恙，
寒时莫忘加衣裳。
织锦求佛祈吾郎，
高中状元还家乡。
当妥争闹吾从乡昨衣加眉扑媳新
姑雀须夫心家昔裳夜添忘难粉量
鸟妹支足还儿织鸯身一为莫思香
茫新面元动锦慌只鸳百梦万时及
帐期状前求手行但事孤咛席早寒
今中归佛为千举康求叮上行上恙
高伴祈至泪榜鱼娘时远礼枕无凉
郎吾红烛迟雁样去爹拜方郎花绣
----------------------------number 3615----------------------------
深寺孤僧
当代
玄之
深寺孤僧
弯弯曲曲羊肠道，
郁郁葱葱茂密林。
破破烂烂旧古寺，
孤孤寂寂伶仃僧。
----------------------------number 3616----------------------------
四伤
当代
玄之
四伤
海线红且白
烈日偷隐匿
达
沥
愁
未
沥
乱
人
晨
雨
午
人
征
抚
少
远
纱
妻
乱花贴中窗
扇窗扰风凉
伤
淌
寒
独
泪
透
人
昏
霎
晚
闺
归
断
中
鸟
玚
帐
降昏黄促声
灯孤抚人新
晨
海线红且白，
沥沥雨抚纱。
窗中贴花乱，
远征人未达。
午
烈日偷隐匿，
愁乱人少妻。
凉风扰窗扇，
纱抚雨沥沥。
昏
乱花贴中窗，
淌泪霎断玚。
声促黄昏降，
鸟归人独伤。
晚
扇窗扰风凉，
寒透闺中帐。
新人抚孤灯，
玚断霎泪淌。
----------------------------number 3617----------------------------
诉衷情
醉佳人
当代
玄之
诉衷情
醉佳人
青箫独唱落黄昏，香草泪罗裙。
松风月入清酒，醉影舞朱尘。
伤美景，碎珰珮，冷佳人。
夜烛明盏，乱剪愁痕，谁肯倾闻？
----------------------------number 3618----------------------------
一剪梅
冷颜
当代
玄之
一剪梅
冷颜
金兽消香撩紫烟。
玉枕轻寒，粉帐空悬。
烛窗剪影口无言，斟墨红笺，一纸怜怜。
独羡鸳鸯浮水端。
冷了淑媛，惜了红颜。
权将顾念入七弦，指触如澜，心乱情煎。
----------------------------number 3619----------------------------
缘远（同音诗）
当代
玄之
缘远（同音诗）
媛嫄怨袁远，
垣袁冤媛怨。
元圆源爰缘？
渊源袁媛缘！
----------------------------number 3620----------------------------
醉红尘
当代
玄之
醉红尘
伤流景
莫回首
风残月落应是英雄奏
满江飘浮萍
笛醉柳
苦行舟
执酒销魂人应瘦
红泪青歌芳心候
抚剑拭尘黄沙洲
奈何
满腔热血男儿身
切待箫停万悲空
紫纱菱
红拂袖
梦意重生相思仙台游
群山生翠松
琴和风
红尘走
桃落云舒流苏漏
霞烟轻卷绕心头
持觞歌赞泪沁眸
悲否
远道荒寒路漫漫
闲看孤鸿醉弄弦
----------------------------number 3621----------------------------
偶然作（百金买骏马）
清朝
屈复
【偶然作】
百金买骏马，
千金买美人；
万金买高爵，
何处买青春？
----------------------------number 3622----------------------------
古别离（日暮西风起）
清朝
屈大均
【古别离】
日暮西风起，
吹侬两泪飞。
那能如白露，
一路洒郎衣。
----------------------------number 3623----------------------------
花前（花前小立影徘徊）
清朝
屈大均
【花前】
花前小立影徘徊，
风解罗衣百折开。
已有泪光同折露，
不须明月上衣来。
----------------------------number 3624----------------------------
莲丝曲（莲丝长与柳丝长）
清朝
屈大均
【莲丝曲】
莲丝长与柳丝长，
歧路缠绵恨未央。
柳丝与郎系玉臂，
莲丝与侬续断肠。
----------------------------number 3625----------------------------
柳枝词（郎情柳叶短）
清朝
屈大均
【柳枝词】
郎情柳叶短，
妾意柳枝长。
愿作柳花飞，
随郎还故乡。
----------------------------number 3626----------------------------
壬戌清明作（朝作轻寒暮作阴）
清朝
屈大均
【壬戌清明作】
朝作轻寒暮作阴，愁中不觉已春深。
落花有泪因风雨，啼鸟无情自古今。
故国山河徒梦寐，中华人物又销沉。
龙蛇四海归无所，寒食年年怆客心。
----------------------------number 3627----------------------------
云州秋望（白草黄羊外）
清朝
屈大均
【云州秋望】
白草黄羊外，空闻觱栗哀。
遥寻苏武庙，不上李陵台。
风助群鹰击，云随万马来。
关前无数柳，一夜落龙堆。
----------------------------number 3628----------------------------
葑门口号（灭渡桥回柳映塘）
清朝
钱载
【葑门口号】
灭渡桥回柳映塘，
南风吹郭不胜香。
湖田半种紫芒稻，
麦笠时遮青苎娘。
----------------------------number 3629----------------------------
柳梢青（何事沉吟）
清朝
彭骏孙
【柳梢青】
感事
何事沉吟？小窗斜日，立遍春阴。
翠袖天寒，青衫人老，一样伤心。
十年旧事重寻，回首处，山高水深。
两点眉峰，半分腰带，憔悴而今。
----------------------------number 3630----------------------------
养蚕词（蚕初生）
清朝
缪嗣寅
【养蚕词】
蚕初生，
采桑陌上提筐行；
蚕欲老，
夜半不眠常起早。
衣不暇浣发不簪，
还恐天阴坏我蚕。
回头吩咐小儿女，
蚕欲上山莫言语。
----------------------------number 3631----------------------------
送别感赋（理罢云鬟展转思）
清朝
刘絮窗
【送别感赋】
理罢云鬟展转思，
池塘正值梦回时。
近来诗句如春柳，
只向东风赠别离。
----------------------------number 3632----------------------------
北仙吕
后庭花（仙山回磴重）
清朝
厉鹗
【北仙吕
后庭花】
仙山回磴重，酒楼空翠中。
霜落千门树，风清十庙钟。
夕阳东，越王安在？
鸦翻江上峰。
----------------------------number 3633----------------------------
杨柳枝词（玉女窗前日未曛）
清朝
厉鹗
【杨柳枝词】
玉女窗前日未曛，
笼烟带雨渐氤氲。
柔黄愿借为金缕，
绣出相思寄与君。
----------------------------number 3634----------------------------
鹧鸪天（院静厨寒睡起迟）
清朝
孔尚任
【鹧鸪天】
院静厨寒睡起迟，
秣陵人老看花时。
城连晓雨枯陵树，
红带春潮坏掂基。
伤往事，写新词，
客愁乡梦乱如丝。
不知烟水西村舍，
燕子今年宿傍谁？
----------------------------number 3635----------------------------
望潼关（立马风陵望汉关）
清朝
峻德
【望潼关】
立马风陵望汉关，
云峰高出白云间。
西来一曲昆仑水，
划断中条太华山。
----------------------------number 3636----------------------------
过小孤山（古县萧条对岸开）
清朝
金农
【过小孤山】
古县萧条对岸开，
大江行色榜人催。
水多风处轻抬眼，
浮出青山似覆杯。
----------------------------number 3637----------------------------
南池杜少陵祠堂（先生不仅是诗人）
清朝
蒋士铨
【南池杜少陵祠堂】
先生不仅是诗人，薄宦沉沦稷契身。
独向乱离忧社稷，直将歌哭老风尘。
诸侯宾客犹相忌，信史文章自有真。
一饭何曾忘君父，可怜儒士作忠臣。
----------------------------number 3638----------------------------
水调歌头（偶为共命鸟）
清朝
蒋士铨
【水调歌头】
舟次感成
偶为共命鸟，都是可怜虫。
泪与秋河相似，点点注天东。
十载楼中新妇，九载天涯夫婿，
首已似飞蓬。
年光愁病里，心绪别离中。
咏春蚕，疑夏雁，泣秋蛩。
几见珠围翠绕，含笑坐东风。
闻道十分消瘦，为我两番磨折。
辛苦念梁鸿。
谁知千里度，各对一灯红。
----------------------------number 3639----------------------------
岁暮到家（爱子心无尽）
清朝
蒋士铨
爱子心无尽，归家喜及辰。
寒衣针线密，家信墨痕新。
见面怜清瘦，呼儿问苦辛。
低徊愧人子，不敢叹风尘。
----------------------------number 3640----------------------------
题画（不写晴山写雨山）
清朝
蒋士铨
【题画】
不写晴山写雨山，
似呵明镜照烟鬟。
人间万象模糊好，
风马云车便往还。
----------------------------number 3641----------------------------
金陵旧院（锦袖歌残翠黛塵）
清朝
蒋超
【金陵旧院】
锦袖歌残翠黛塵，楼台塌尽曲池灭。
荒园一种瓢儿菜，独占秦淮旧日春。
----------------------------number 3642----------------------------
宣府逢立秋（秋气吾所爱）
清朝
计东
【宣府逢立秋】
秋气吾所爱，边城太早寒。
披裘三伏惯，拥被五更残。
风自长城落，天连大漠宽。
摩霄羡鹰隼，健翮尔飞搏。
----------------------------number 3643----------------------------
酬曾重伯编修（废君一月官书力）
清朝
黄遵宪
【酬曾重伯编修（选一）】
废君一月官书力，读我连篇新派诗。
风雅不亡由善作，光丰之后益矜奇。
文章巨蟹横行日，世变群龙见首时。
手撷芙蓉策虯驷，出门惘惘更寻谁？
----------------------------number 3644----------------------------
今别离（别肠转如轮）
清朝
黄遵宪
其一
别肠转如轮，一刻既万周。
眼见双轮驰，益增中心忧。
古亦有山川，古亦有车舟。
车舟载离别，行止犹自由。
今日舟与车，并力生离愁。
明知须臾景，不许稍绸缪。
钟声一及时，顷刻不少留。
虽有万钧柁，动如绕指柔。
岂无打头风？亦不畏石尤。
送者未及返，君在天尽头。
望影倏不见，烟波杳悠悠。
去矣一何速，归定留滞不？
所愿君归时，快乘轻气球。
其二
朝寄平安语，暮寄相思字。
驰书迅已极，云是君所寄。
既非君手书，又无君默记。
虽署花字名，知谁箝缗尾？
寻常并坐语，未遽悉心事。
况经三四译，岂能达人意！
只有斑斑墨，颇似临行泪。
门前两行树，离离到天际。
中央亦有丝，有丝两头系。
如何君寄书，断续不时至？
每日百须臾，书到时有几？
一息不相闻，使我容颜悴。
安得如电光，一闪至君旁！
其三
开函喜动色，分明是君容。
自君镜奁来，入妾怀袖中。
临行剪中衣，是妾亲手缝。
肥瘦妾自思，今昔得毋同？
自别思见君，情如春酒浓。
今日见君面，仍觉心忡忡。
揽镜妾自照，颜色桃花红。
开箧持赠君，如与君相逢。
妾有钗插鬓，君有襟当胸。
双悬可怜影，汝我长相从。
虽则长相从，别恨终无穷。
对面不解语，若隔山万重。
自非梦来往，密意何由通！
其四
汝魂将何之？欲与君追随。
飘然渡沧海，不畏风波危。
昨夕入君室，举手搴君帷。
披帷不见人，想君就枕迟。
君魂倘寻我，会面亦难期。
恐君魂来日，是妾不寐时。
妾睡君或醒，君睡妾岂知。
彼此不相闻，安怪常参差！
举头见明月，明月方入扉。
此时想君身，侵晓刚披衣。
君在海之角，妾在天之涯。
相去三万里，昼夜相背驰。
眠起不同时，魂梦难相依。
地长不能缩，翼短不能飞。
只有恋君心，海枯终不移。
海水深复深，难以量相思。
----------------------------number 3645----------------------------
山歌（买梨莫买蜂咬梨）
清朝
黄遵宪
【山歌（选二）】
土俗好为歌，男女赠答，颇有《子夜》、《读曲》遗意，采其能笔于书者，得数首。
买梨莫买蜂咬梨，心中有病没人知。
因为分梨故亲切，谁知亲切转伤离。
催人出门鸡乱啼，送人离别水东西。
挽水西流想无法，从今不养五更鸡。
----------------------------number 3646----------------------------
赠梁任父同年（寸寸山河寸金）
清朝
黄遵宪
【赠梁任父同年】
寸寸山河寸寸金，
亻瓜
离分裂力谁任？
杜鹃再拜忧天泪，
精卫无穷填海心。
----------------------------number 3647----------------------------
西湖杂诗（画罗纨扇总如云）
清朝
黄任
【西湖杂诗】
画罗纨扇总如云，
细草新泥簇蝶裙。
孤愤何关儿女事？
踏青争上岳王坟。
----------------------------number 3648----------------------------
别老母（搴帏拜母河梁去）
清朝
黄景仁
搴帏拜母河梁去，
白发愁看泪眼枯。
惨惨柴门风雪夜，
此时有子不如无。
----------------------------number 3649----------------------------
别意（别无相赠言）
清朝
黄景仁
【别意】
别无相赠言，
沉吟背灯立。
半晌不抬头，
罗衣泪沾湿。
----------------------------number 3650----------------------------
春兴（夜来风雨梦难成）
清朝
黄景仁
【春兴】
夜来风雨梦难成，
是处溪头听卖饧。
怪底桃花半零落，
江村明日是清明。
----------------------------number 3651----------------------------
都门秋思（五剧车声隐若雷）
清朝
黄景仁
【都门秋思】
五剧车声隐若雷，北邙惟见冢千堆。
夕阳劝客登楼去，山色将秋绕郭来。
寒甚更无修竹倚，愁多思买白杨栽。
全家都在风声里，九月衣裳未剪裁。
----------------------------number 3652----------------------------
癸巳除夕偶成（千家笑语漏迟迟）
清朝
黄景仁
【癸巳除夕偶成】
千家笑语漏迟迟，
忧患潜从物外知。
悄立市桥人不识，
一星如月看多时。
牢年此夕费吟呻，
儿女灯前窃笑频。
汝辈何知吾自悔，
在抛心力作诗人。
----------------------------number 3653----------------------------
江村（江水绕孤村）
清朝
黄景仁
【江村】
江水绕孤村，芳菲在何处？
春从啼鸟来，啼是春归去。
----------------------------number 3654----------------------------
绮怀（几回花下坐吹萧）
清朝
黄景仁
【绮怀】
几回花下坐吹萧，银汉红墙入望遥。
似此星辰非昨夜，为谁风露立中宵？
缠绵思尽抽残茧，宛转心伤剥后蕉。
三五年时三五月，可怜杯酒不曾消。
----------------------------number 3655----------------------------
河南府试十二月乐词并闰月（上楼迎春新春归）
唐朝
李贺
河南府试十二月乐词并闰月】
正月
上楼迎春新春归，暗黄著柳宫漏迟。
薄薄淡霭弄野姿，寒绿幽风生短丝。
锦床晓卧玉肌冷，露脸未开对朝暝。
官街柳带不堪折，早晚菖蒲胜绾结。
二月
二月饮酒采桑津，宜男草生兰笑人，
蒲如交剑风如薰。
劳劳胡燕怨酣春，薇帐逗烟生绿尘。
金翘峨髻愁暮云，沓飒起舞真珠裙。
津头送别唱流水，酒客背寒南山死。
三月
东方风来满眼春，花城柳暗愁杀人。
复宫深殿竹风起，新翠舞衿净如水。
光风转蕙百余里，暖雾驱云扑天地。
军装宫妓扫蛾浅，摇摇锦旗夹城暖。
曲水漂香去不归，梨花落尽成秋苑。
四月
晓凉暮凉树如盖，千山浓绿生云外。
依微香雨青氛氲，腻叶蟠花照曲门。
金塘闲水摇碧漪，老景沉重无惊飞，
堕红残萼暗参差。
五月
雕玉押帘额，轻豰笼虚门。
井汲铅华水，扇织鸳鸯纹。
回雪舞凉殿，甘露洗空绿。
罗袖从徊翔，香汗沾宝粟。
六月
裁生罗，伐湘竹，
帔拂疏霜簟秋玉。
炎炎红镜东方开，
晕如车轮上徘徊，
啾啾赤帝骑龙来。
七月
星依云渚冷，露滴盘中圆。
好花生木末，衰蕙愁空园。
夜天如玉砌，池叶极青钱。
仅厌舞衫薄，稍知花簟寒。
晓风何拂拂，北斗光阑干。
八月
孀妾怨长夜，独客梦归家：
傍檐虫缉丝，向壁灯垂花；
帘外月光吐，帘内树影斜；
悠悠飞露姿，点缀池中荷。
九月
离宫散萤天似水，竹黄池冷芙蓉死。
月缀金铺光脉脉，凉苑虚庭空澹白。
露花飞飞风草草，翠锦斓斑满层道。
鸡人罢唱晓珑璁，鸦啼金井下疏桐。
十月
玉壶银箭稍难倾，缸花夜笑凝幽明。
碎霜斜舞上罗幕，烛笼两行照飞阁。
珠帷怨卧不成眠，金凤刺衣著体寒，
长眉对月斗弯环。
十一月
宫城团回凛严光，白天碎碎堕琼芳。
挝钟高饮千日酒，却天凝寒作君寿。
御沟泉合如环素，火井温泉在何处。
十二月
日脚淡光红洒洒，薄霜不销桂枝下。
依稀和气排冬严，已就长日辞长夜。
闰月
帝重光，年重时。
七十二候回环推，天官玉管琯灰剩飞。
今岁何长来岁迟，王母移桃献天子，
羲氏和氏迂龙辔。
----------------------------number 3656----------------------------
浩歌（南风吹山作平地）
唐朝
李贺
【浩歌】
南风吹山作平地，帝遣天吴移海水。
王母桃花千遍红，彭祖巫咸几回死？
青毛骢马参差钱，娇春杨柳含细烟。
筝人劝我金屈卮，神血未凝身问谁？
不需浪饮丁都护，世上英雄本无主。
买丝绣作平原君，有酒惟浇赵州土。
漏催水咽玉蟾蜍，卫娘发薄不胜梳。
看见秋眉换新绿，二十男儿那刺促。
----------------------------number 3657----------------------------
过华清宫（春月夜啼鸦）
唐朝
李贺
【过华清宫】
春月夜啼鸦，宫帘隔御花。
云生朱络暗，石断紫钱斜。
玉碗盛残露，银灯点旧纱。
蜀王无近信，泉上有芹芽。
----------------------------number 3658----------------------------
贵主征行乐（奚骑黄铜连锁甲）
唐朝
李贺
【贵主征行乐】
奚骑黄铜连锁甲，罗旗香干金画叶。
中军留醉河阳城，娇嘶紫燕踏花行。
春营骑将如红玉，走马捎鞭上空绿。
女垣素月角咿咿，牙帐未开分锦衣。
----------------------------number 3659----------------------------
贵公子夜阑曲（袅袅沈水烟）
唐朝
李贺
【贵公子夜阑曲】
袅袅沈水烟，乌啼夜阑景。
曲沼芙蓉波，腰围白玉冷。
----------------------------number 3660----------------------------
官街鼓（晓声隆隆催转日）
唐朝
李贺
【官街鼓】
晓声隆隆催转日，暮声隆隆催月出。
汉城黄柳映新帘，柏陵飞燕埋香骨。
捶碎千年日长白，孝武秦皇听不得。
从君翠发芦花色，独共南山守中国。
几回天上葬神仙，漏声相将无断绝。
----------------------------number 3661----------------------------
官不来题皇甫湜先辈厅（官不来）
唐朝
李贺
【官不来题皇甫湜先辈厅】
官不来，官庭秋，
老桐错干青龙愁。
书司曹佐走如牛，
叠声问佐官来不？
官不来，门幽幽。
----------------------------number 3662----------------------------
拟石达开致曾国藩诗五首选一（扬鞭慷慨蒞中原）
近代
高旭
【拟石达开致曾国藩诗五首（选一）】
扬鞭慷慨蒞中原，不为仇雠不为恩。
只觉苍天方愦愦，莫凭赤手拯元元。
三年揽辔悲赢马，万众梯山似病猿。
我志未酬人亦苦，东南到处有啼痕。
----------------------------number 3663----------------------------
凤凰涅槃（除夕将近的空中）
近代
郭沫若
序
曲
除夕将近的空中，飞来飞去的一对凤凰，
唱着哀哀的歌声飞去，衔着枝枝的香木飞来，飞来在丹穴山上。
山右有枯槁了的梧桐，山左有消歇了的醴泉，
山前有浩茫茫的大海，山后有阴莽莽的平原，山上是寒风凛冽的冰天。
天色昏黄了，香木集高了，凤已飞倦了，凰已飞倦了，他们的死期将近了。
凤啄香木，一星星的火点迸飞。凰扇火星，一缕缕的香烟上腾，
凤又啄，凰又扇，山上的香烟弥散，山上的火光弥满。
夜色已深了，香木已燃了，凤又啄倦了，凰已扇倦了，他的死期已近了
啊啊
哀哀的凤凰
凤起舞、低昂
凰唱歌，悲壮
凤又舞，凰又唱，
一群的凡鸟，自天外飞来观葬。
凤
歌
即即
即即
即即
即即
即即
即即
茫茫的宇宙，冷酷如铁
茫茫的宇宙，黑暗如漆
茫茫的宇宙，腥秽如血
宇宙呀，宇宙，你为什么存在
你自从哪儿来
你坐在哪儿在
你是个有限大的空球
你是个无限大的整块
你若是有限大的空球，
那拥抱着你的空间他从哪儿来
你的外边还有些什么存在
你若是无限大的整块，这被你拥抱着的空间他从哪儿来
你的当中为什么又有生命存在
你到底还是个有生命的交流
你到底是个无生命的机械
昂头我问天，天徒矜高，莫有点儿知识。低头我问地，地已经死了，莫有点儿呼吸。
伸头我问海，海正扬声而呜唈。啊啊
生在这个阴秽的世界当中，便是把金钢石的宝刀也会生锈
宇宙啊，宇宙，我要努力地把你诅咒：
你脓血污秽着的屠场呀
你悲哀充塞着的囚牢呀
你群鬼叫号着的坟墓呀
你群魔跳梁着的地狱呀
你到底为什么存在
我们飞向西方，西方同是一座屠场。我们飞向东方，东方同是一座囚牢。
我们飞向南方，南方同是一座坟墓。我们飞向北方，北方同是一座地狱。我们生在这样个世界当中，
只好学着海洋哀哭。
凰
歌
足足
足足
足足
足足
足足
足足
五百年来的眼泪倾泻如瀑。五百年来的眼泪淋漓如烛。
流不尽的眼泪，洗不净的污浊，浇不熄的情炎，荡不去的羞辱，
我们这缥缈的浮生，到底要向哪儿安宿
啊啊
我们这缥缈的浮生好像那大海的孤舟。左也是漶漫，右也是漶漫，
前不见灯台，后不见海岸，帆已破，樯已断，楫已飘流，柁已腐烂，
倦了的舟子只是在舟中呻唤，怒了的海涛还是在海中泛滥。
啊啊
我们这缥缈的浮生。好像这黑夜里的酣梦。前也是睡眠，
后也是睡眠，来得如飘风，去得如轻烟，
来如风，去如烟，眠在后，睡在前，我们只是这睡眠当中的一刹那的风烟。
啊啊
有什么意思
有什么意思
痴
痴
痴
只剩些悲哀，烦恼，寂寥，哀败，
环绕着我们活动着的死尸，贯串着我们活动着的死尸。
啊啊
我们年青时候的新鲜哪儿去了我们青年时候的甘美哪儿去了
我们青年时候的光华哪儿去了
我们年青时候的欢爱哪儿去了
去了
去了
去了
一切都已去了，一切都要去了。我们也要去了，
你们也要去了，悲哀呀
烦恼呀
寂寥呀
衰败呀
凤凰同歌
啊啊
火光熊熊了。香气蓬蓬了。时期已到了。死期已到了。
身外的一切
身内的一切
一切的一切
请了
请了
群鸟歌
岩鹰
哈哈，凤凰
凤凰
你们枉为这禽中灵长
你们死了吗
你们死了吗
从今后该我为空界的霸王
孔雀
哈哈，凤凰
凤凰
你们枉为这禽中的灵长
你们死了吗
你们死了吗
从今后请看我花翎上的威光
鸱枭
哈哈，凤凰
凤凰
你们枉为这禽中的灵长
你们死了吗
你们死了吗
哦
是哪儿来的鼠肉的馨香
家鸽
哈哈，凤凰
凤凰
你们枉为这禽中的灵长
你们死了吗
你们死了吗
从今后请看我们驯良百姓的安康
鹦鹉
哈哈，凤凰
凤凰
你们枉为禽中的灵长
你们死了吗
你们死了吗
从今后请听我们雄辩家的主张
白鹤
哈哈，凤凰
凤凰
你们枉为禽中的灵长
你们死了吗
你们死了吗
从今后请看我们高蹈派的徜徉
凤凰更生歌
鸡鸣
昕潮涨了昕潮涨了，
死了的光明更生了。
春潮涨了，春潮涨了
死了的宇宙更生了。
生潮涨了，生潮涨了，
死了的凤凰更生了。
凤凰和鸣
我们更生了。我们更生了。
一切的一，更生了。一的一切，更生了。
我们便是他，他们便是我。
我中也有你，你中也有我。
我便是你，你便是我。火便是凰。凤便是火。
翱翔
翱翔
欢唱
欢唱
我们新鲜，我们净朗，
我们华美，我们芬芳，
一切的一，芬芳。一的一切，芬芳。
芬芳便是你，芬芳便是我。
芬芳便是他，芬芳便是火。
火便是你。火便是我。火便是他。火便是火。
翱翔
翱翔
欢唱
欢唱
我们热诚，我们挚爱。我们欢乐，我们和谐。
一切的一，和谐。一的一切，和谐。
和谐便是你，和谐便是我。
和谐便是他，和谐便是火。
火便是你。火便是我。火便是他。火便是火。
翱翔
翱翔
欢唱
欢唱
我们生动，我们自由，我们雄浑，我们悠久。
一切的一，悠久。一的一切，悠久。
悠久便是你，悠久便是我。
悠久便是他，悠久便是火。
火便是你。火便是我。火便是他。火便是火。
翱翔
翱翔
欢唱
欢唱
我们欢唱，我们翱翔。
我们翱翔，我们欢唱。
一切的一，常在欢唱。
一的一切，常在欢唱。
是你在欢唱
是我在欢唱
是他在欢唱
是火在欢唱
欢唱在欢唱
欢唱在欢唱
只有欢唱
只有欢唱
欢唱
欢唱
欢唱
----------------------------number 3664----------------------------
水龙吟（商盘孔鼎无存）
近代
郭沫若
【水龙吟】
商盘孔鼎无存，禹碑本是升庵造。
古香已逸，豪情待冶，将何所好？
踏遍天涯，汉关秦月，雪泥鸿爪。
有如神志气，长随书剑，时媵以，一拳小。
浑似风清月皎，会心时点头微笑。
轻灵可转，坚贞难易，良堪拜倒。
砭穴支机，补天填海，万般都妙。
看泰山成砺，再劳拾取，为翁居料。
----------------------------number 3665----------------------------
天上的街市（远远的街灯明了）
近代
郭沫若
【天上的街市】
远远的街灯明了，好像闪着无数的明星。
天上的明星现了，好像点着无数的街灯。
我想那缥渺的空中，定然有美丽的街市。
街市上陈列的一些物品，定然是世上没有的珍奇。
你看，那浅浅的天河，定然是不甚宽广。
我想那隔河的牛女，定能够骑着牛儿来往。
我想他们此刻，定然在天街闲游。
不信，请看那朵流星。
那怕是他们提着灯笼在走。
----------------------------number 3666----------------------------
夜步十里松原（海已安眠了）
近代
郭沫若
【夜步十里松原】
海已安眠了。
远望去，只看见白茫茫一片幽光，
听不出丝毫的涛声波语。
哦，太空！怎么那样地高超，自由，雄浑，清寥！
无数的明星正圆睁着他们的眼儿，
在眺望这美丽的夜景。
十里松原中无数的古松，
都高擎着他们的手儿沉默着在赞美天宇。
他们一枝枝的手儿在空中战栗，
我的一枝枝的神经纤维在身中战栗。
----------------------------number 3667----------------------------
古城（有客从塞外归来）
近代
何其芳
【古城】
有客从塞外归来，
说长城像一大队奔马
正当举颈怒号时变成石头了。
（受了谁的魔法，谁的诅咒！）
蹄下的衰草年年抽新芽。
古代单于的灵魂已安睡在胡沙里，
远戍的白骨也没有怨嗟……
但长城拦不住胡沙
和着塞外的大漠风
吹来这古城中，
吹湖水成冰，树木摇落，
摇落浪游人的心。
深夜踏过白石桥
去摸太液池边的白石碑。
以后逢人便问人字柳
到底在哪儿呢，无人理会。
悲这是故国遂欲走了，
又停留，想眼前有一座高楼，
在危阑上凭倚……
坠下地了
黄色的槐花，伤感的泪。
邯郸逆旅的枕头上
一个幽暗的短梦
使我尝尽了一生的哀乐。
听惊怯的梦的门户远闭，
留下长长的冷夜凝结在地壳上。
地壳早已僵死了，
仅存几条微颤的动脉，
问或，远远的铁轨的震动。
逃呵，逃到更荒凉的城中，
黄昏上废圮的城堞远望，
更加局促于这北方的天地。
说是平地里一声雷响，
泰山：缠上云雾间的十八盘
也像是绝望的姿势，绝望的叫喊。
（受了谁的诅咒，谁的魔法！）
望不见落日里黄河的船帆，
望不见海上的三神山……
悲世界如此狭小又逃回
这古城。风又吹湖冰成水。
长夏里古柏树下
又有人围着桌子喝茶。
（
月
日）
----------------------------number 3668----------------------------
河（我散步时的侣伴）
近代
何其芳
【河】
我散步时的侣伴，我的河，
你在歌唱着什么？
我这是多么无意识的话呵。
但是我知道没有水的地方就是沙漠。
你从我们居住的小市镇流过。
我们在你的水里洗衣服洗脚。
我们在沉默的群山中间听着你
像听着大地的脉搏。
我爱人的歌，也爱自然的歌，
我知道没有声音的地方就是寂寞。
----------------------------number 3669----------------------------
我为少男少女们歌唱（我为少男少女们歌唱）
近代
何其芳
【我为少男少女们歌唱】
我为少男少女们歌唱。
我歌唱早晨，
我歌唱希望，
我歌唱那些属于未来的事物
我歌唱正在生长的力量。
我的歌呵，
你飞吧，
飞到年轻人的心中
去找你停留的地方。
所有使我像草一样颤抖过的
快乐或者好的思想，
都变成声音飞到四方八面去吧，
不管它像一阵微风
或者一片阳光。
轻轻地从我琴弦上
失掉了成年的忧伤，
我重新变得年轻了，
我的血流得很快，
对于生活我又充满了梦想，充满了渴望。
一九四二年初
----------------------------number 3670----------------------------
预言（这一个心跳的日子终于来临）
近代
何其芳
【预言】
这一个心跳的日子终于来临！
你夜的叹息似的渐近的足音，
我听得清不是林叶和夜风私语，
麋鹿驰过苔径的细碎的蹄声！
告诉我，用你银铃的歌声告诉我，
你是不是预言中的年轻的神？
你一定来自那温郁的南方
告诉我那儿的月色，那儿的日光，
告诉我春风是怎样吹开百花，
燕子是怎样痴恋着绿杨。
我将合眼睡在你如梦的歌声里，
那温暖我似乎记得，又似乎遗忘。
请停下，停下你疲劳的奔波，
进来，这儿有虎皮的褥你坐！
让我烧起每一个秋天拾来的落叶，
听我低低地唱起我自己的歌。
那歌声将火光一样沉郁又高扬，
火光一样将我的一生诉说。
不要前行！前面是无边的森林，
古老的树现着野兽身上的斑纹，
半生半死的藤蟒一样交缠着，
密叶里漏不下一颗星星。
你将怯怯地不敢放下第二步，
当你听见了第一步空寥的回声。
一定要走吗？请等我和你同行！
我的脚知道每一条平安的路径，
我可以不停地唱着忘倦的歌，
再给你，再给你手的温存。
当夜的浓黑遮断了我们，
你可以不转眼地望着我的眼睛。
我激动的歌声你竟不听，
你的脚竟不为我的颤抖暂停！
像静穆的微风飘过这黄昏里，
消失了，消失了你骄傲的足音！
呵，你终于如预言中所说的无语而来，
无语而去了吗，年轻的神？
（
年秋天，北平）
----------------------------number 3671----------------------------
送别（长亭外）
近代
弘一
【送别】
长亭外，古道边，芳草碧连天，
晚风拂柳笛声残，夕阳山外山。
天之涯，地之角，知交半零落。
一瓢浊酒尽余欢，今宵别梦寒。
----------------------------number 3672----------------------------
咏菊（亭亭菊一支）
近代
弘一
【咏菊】
亭亭菊一支，
高标矗晚节。
云何色殷红，
殉道夜流血。
----------------------------number 3673----------------------------
被围者（这是什么地方）
近代
穆旦
【被围者】
一
这是什么地方？年青的时间
每一秒白热而不能等待，
堕下来成了你不要的形状。
天空的流星和水，那灿烂的
焦躁，到这里就成了今天
一片砂砾。我们终于看见
过去的都已来就范，所有的暂时
相结起来是这平庸的永远。
呵，这是什么地方？不是少年
给我们幻想的，也不是老年
在我们这样容忍又容忍以后
就能采撷的果园。在阴影下
你终于生根，在不情愿里，
终于成形。如果我们能冲出，
勇士呵，如果敢于使人们失望，
别让我们拖延在这里相见！
二
看，青色的路从这里伸出，
而又回归。那自由广大的面积，
风的横扫，海的跳跃，旋转着
我们的神智：一切的行程
都不过落在我敌意的地方。
在这渺小的一点上：最好的
露着空虚的眼，最快乐的
死去，死去但没有一座桥梁。
一个圆，多少年的人工
我们的绝望将使它完整。
毁坏它，朋友！让我们自己
就是它的残缺，比平庸要坏：
闪电和雨，新的气温和希望
才会来灌注：推倒一切的尊敬！
因为我们已是被围的一群，
我们翻转，才有新的土地觉醒。
（
年
月
选自《穆旦诗集（
─
）》）
----------------------------number 3674----------------------------
森林之歌——祭野人山上的白骨（没有人知道我）
近代
穆旦
【森林之歌──祭野人山上的白骨】
森林：
没有人知道我，我站在世界的一方。
我的容量大如海，随微风而起舞，
张开绿色肥大的叶子，我的牙齿。
没有人看见我笑，我笑而无声，
我又自己倒下来，长久的腐烂，
仍旧是滋养了自己的内心。
从山坡到河谷，从河谷到群山，
仙子早死去，人也不再来，
那幽深的小径埋在榛莽下，
我出自原始，重把秘密的原始展开。
那毒烈的太阳，那深厚的雨，
那飘来飘去的白云在我头顶
人：
离开文明，是离开了众多的敌人，
在青苔藤蔓间，在百年的枯叶上，
死去了世间的声音。这青青杂草，
这红色小花，和花丛里的嗡营，
这不知名的虫类，爬行或飞走，
和跳跃的猿鸣，鸟叫，和水中的
游鱼，陆上的蟒和象和更大的畏惧，
以自然之名，全得到自然的崇奉，
无始无终，窒息在难懂的梦里，
我不和谐的旅程把一切惊动。
森林：
欢迎你来，把血肉脱尽。
人：
是什么声音呼唤？有什么东西
忽然躲避我？在绿叶后面
它露出眼睛，向我注视，我移动
它轻轻跟随。黑夜带来它嫉妒的沉默
贴近我全身。而树和树织成的网
压住我的呼吸，隔去我享有的天空！
是饥饿的空间，低语又飞旋，
像多智的灵魅，使我渐渐明白
它的要求温柔而邪恶，它散布
疾病和绝望，和憩静，要我依从。
在横倒的大树旁，在腐烂的叶上，
绿色的毒，你瘫痪了我的血肉和深心！
森林：
这不过是我，设法朝你走近，
我要把你领过黑暗的门径；
美丽的一切，由我无形的掌握，
全在这一边，等你枯萎后来临。
美丽的将是你无目的眼，
一个梦去了，另一个梦来代替，
无言的牙齿，它有更好听的声音
从此我们一起，在空幻的世界游走，
空幻的是所有你血液里的纷争；
一个长久的生命就要拥有你，
你的花，你的叶，你的幼虫。
祭歌：
在阴暗的树下，在急流的水边，
逝去的六月和七月，在无人的山间，
你们的身体还挣扎着想要回返，
而无名的野花已在头上开满。
那刻骨的饥饿，那山洪的冲激，
那毒虫的啮咬和痛楚的夜晚，
你们受不了要向人讲述，
如今却是欣欣的林木把一切遗忘。
过去的是你们对人间的抗争，
你们死去为了人们的生存，
那白热的纷争还没有停止，
你们却在森林的周期内，不再听闻。
静静的，在那被遗忘的山坡上，
还下着密雨，还吹着细风，
没有人知道历史曾在此走过，
留下了英灵化入树干而滋生。
（
年
月）
----------------------------number 3675----------------------------
赞美（走不尽的山峦的起伏）
近代
穆旦
【赞美】
走不尽的山峦的起伏，河流和草原，
数不尽的密密的村庄，鸡鸣和狗吠，
接连在原是荒凉的亚洲的土地上，
在野草的茫茫中呼啸着干燥的风，
在低压的暗云下唱着单调的东流的水，
在忧郁的森林里有无数埋藏的年代。
它们静静地和我拥抱：
说不尽的故事是说不尽的灾难，沉默的
是爱情，是在天空飞翔的鹰群，
是干枯的眼睛期待着泉涌的热泪，
当不移的灰色的行列在遥远的天际爬行；
我有太多的话语，太悠久的感情，
我要以荒凉的沙漠，坎坷的小路，骡子车，
我要以槽子船，漫山的野花，阴雨的天气，
我要以一切拥抱你，你
我到处看见的人民呵，
在耻辱里生活的人民，佝偻的人民，
我要以带血的手和你们一一拥抱。
因为一个民族已经起来。
一个农夫，他粗糙的身躯移动在田野中，
他是一个女人的孩子，许多孩子的父亲，
多少朝代在他的身边升起又降落了
而把希望和失望压在他身上，
而他永远无言地跟在犁后旋转，
翻起同样的泥土溶解过他祖先的，
是同样的受难的形象凝固在路旁。
在大路上多少次愉快的歌声流过去了，
多少次跟来的是临到他的忧患；
在大路上人们演说，叫嚣，欢快，
然而他没有，他只放下了古代的锄头，
再一次相信名词，溶进了大众的爱，
坚定地，他看着自己溶进死亡里，
而这样的路是无限的悠长的
而他是不能够流泪的，
他没有流泪，因为一个民族已经起来。
在群山的包围里，在蔚蓝的天空下，
在春天和秋天经过他家园的时候，
在幽深的谷里隐着最含蓄的悲哀：
一个老妇期待着孩子，许多孩子期待着
饥饿，而又在饥饿里忍耐，
在路旁仍是那聚集着黑暗的茅屋，
一样的是不可知的恐惧，一样的是
大自然中那侵蚀着生活的泥土，
而他走去了从不回头诅咒。
为了他我要拥抱每一个人，
为了他我失去了拥抱的安慰，
因为他，我们是不能给以幸福的，
痛哭吧，让我们在他的身上痛哭吧，
因为一个民族已经起来。
一样的是这悠久的年代的风，
一样的是从这倾圮的屋檐下散开的
无尽的呻吟和寒冷，
它歌唱在一片枯槁的树顶上，
它吹过了荒芜的沼泽，芦苇和虫鸣，
一样的是这飞过的乌鸦的声音。
当我走过，站在路上踟蹰，
我踟蹰着为了多年耻辱的历史
仍在这广大的山河中等待，
等待着，我们无言的痛苦是太多了，
然而一个民族已经起来，
然而一个民族已经起来。
（
年
月）
----------------------------number 3676----------------------------
寄南社同人（唐宋元明都不管）
近代
马君武
【寄南社同人】
唐宋元明都不管，自成模范铸诗才。
须从旧锦翻新样，勿以今魂托古胎。
辛苦挥戈挽落日，殷勤蓄电造惊雷。
远闻南社多才俊，满饮葡萄祝酒杯。
----------------------------number 3677----------------------------
译嚣俄重展旧时恋书之作（此是青年有德书）
近代
马君武
【译嚣俄重展旧时恋书之作】
此是青年有德书，而今重展泪盈据。
斜风斜雨人增老，青史青山事总虚。
百字题碑记恩爱，十年去国共艰虞。
茫茫天国知何处，人世仓皇一梦如。
----------------------------number 3678----------------------------
死水（这是一沟绝望的死水）
近代
闻一多
【死水】
这是一沟绝望的死水，
清风吹不起半点漪沦。
不如多扔些破铜烂铁，
索性泼你的剩菜残羹。
也许铜的要绿成翡翠，
铁罐上锈出几瓣桃花；
再让油腻织一层罗绮，
霉俊给他蒸出些云霞。
让死水酵成一沟绿酒，
满了珍珠似的白沫；
小珠笑一声变成大珠，
又被偷酒的花蚊咬破。
那么一沟绝望的死水，
也就夸得上几分鲜明。
如果青蛙耐不住寂寞，
又算死水叫出了歌声。
这是一沟绝望的死水，
这里断不是美的所在，
不如让给丑恶来开垦，
看他造出个什么世界。
----------------------------number 3679----------------------------
白鸟之死（你若是那含泪的射手）
近代
席慕容
【白鸟之死】
你若是那含泪的射手
我就是　那一只
决心不再躲闪的白鸟
只等那羽箭破空而来
射入我早已碎裂的胸怀
你若是这世间唯一
唯一能伤我的射手
我就是你所有的青春岁月
所有不能忘的欢乐和悲愁
就好象是最后的一朵云彩
隐没在那无限澄蓝的天空
那么　让我死在你的手下
就好象是　终于能
死在你的怀中
----------------------------number 3680----------------------------
乡愁（故乡的歌是一支清远的笛）
近代
席慕容
故乡的歌是一支清远的笛
总在有月亮的晚上响起
故乡的面貌却是一种模糊的惆怅
仿佛雾里的挥手别离
别离后
乡愁是一颗没有年轮的树
永不老去
----------------------------number 3681----------------------------
爱的筵席（是令人日渐消瘦的心事）
近代
席慕容
【爱的筵席】
是令人日渐消瘦的心事
是举箸前莫名的伤悲
是记忆里一场不散的筵席
是不能饮不可饮　也要拼却的
一醉
----------------------------number 3682----------------------------
短歌（在无人经过的山路旁）
近代
席慕容
【短歌】
在无人经过的山路旁
桃花纷纷地开了
并且落了
镜前的那个女子
长久地凝视着
镜里
她的芬芳馥郁的美丽
而那潮湿的季节　和
那柔润的心
就是常常被人在太迟了的时候
才记起来的
那一种　爱情
----------------------------number 3683----------------------------
水手刀（长春藤一样热带的情丝）
近代
郑愁予
【水手刀】
长春藤一样热带的情丝
挥一挥手即断了
挥沉了处子般的款摆着绿的岛
挥沉了半个夜的星星
挥出一程风雨来
一把古老的水手刀
被离别磨亮
被用于寂寞，被用于欢乐
被用于航向一切逆风的
桅篷与绳索……
（
年）
----------------------------number 3684----------------------------
夜（一时间）
近代
宗白华
【夜】
一时间
觉得我的微躯
是一颗小星，
莹然万星里
随著星流。
一会儿
又觉著我的心
是一张明镜，
宇宙的万星
在里面烁著
----------------------------number 3685----------------------------
抗日（恨不抗日死）
近代
吉鸿昌
【抗日】
恨不抗日死，留作今日休。
国破尚如此，我何惜此头。
----------------------------number 3686----------------------------
我爱这土地（假如我是一只鸟）
近代
艾青
【我爱这土地】
假如我是一只鸟，
我也应该用沙哑的喉咙歌唱：
这被暴风雨所打击着的土地，
这永远汹涌着我们的悲愤的河流，
这无止息地吹刮着的激怒的风，
和那来自林间的无比温柔的黎明……
──然后我死了，
连羽毛也腐烂在土地里面。
为什么我的眼里常含泪水
因为我对这土地爱得深沉……
----------------------------number 3687----------------------------
但是，我更乐意（为什么要别人承认我）
近代
汪国真
【但是，我更乐意】
为什么要别人承认我
只要路没有错
名利从来是鲜花
也是枷锁
无论什么成为结局
总难免兴味索然
流动的过程中
有一种永恒的快乐
尽管，我有时也祈求
有一个让生命辉煌的时刻
但是，我更乐意
让心灵宁静而淡泊
----------------------------number 3688----------------------------
感谢（让我怎样感谢你）
近代
汪国真
【感谢】
让我怎样感谢你
当我走向你的时候
我原想收获一缕春风
你却给了我整个春天
让我怎样感谢你
当我走向你的时候
我原想捧起一簇浪花
你却给了我整个海洋
让我怎样感谢你
当我走向你的时候
我原想撷取一枚红叶
你却给了我整个枫林
让我怎样感谢你
当我走向你的时候
我原想亲吻一朵雪花
你却给了我银色的世界
----------------------------number 3689----------------------------
国殇（葬我于高山之上兮）
近代
于右任
【国殇】
葬我于高山之上兮，望我大陆。
大陆不可见兮，唯有痛哭！
葬我于高山之上兮，望我故乡。
故乡不可见兮，永不敢忘！
天苍苍，野茫茫，
山之上，国有殇！
----------------------------number 3690----------------------------
壬子元日（不信青春唤不回）
近代
于右任
【壬子元日】
不信青春唤不回，
不容青史尽成灰。
低徊海上成功宴，
万里江山酒一杯。
----------------------------number 3691----------------------------
双调
沉醉东风
秋行
当代
玄之
双调
沉醉东风
秋行
秋水高低满窗前，陌花远近谢朱颜。
萎叶芳土怜，野雁南居暖。
残阳独照异客寒。
驰马扬鞭行人远，浮萍无定何期还。
----------------------------number 3692----------------------------
双调
潘妃曲
复夜
当代
玄之
双调
潘妃曲
复夜
千里青灯孤一盏，
独照水潺潺。
落英漫。
风逐云动相思雁，
晓来无彩笺！
又是一夜著难堪。
----------------------------number 3693----------------------------
越调
凭阑人
桃园醉
当代
玄之
越调
凭阑人
桃园醉
香桃数株怡园中，醉风一荡处处红。
酌酒泪相融，人去情亦空！
----------------------------number 3694----------------------------
正宫
绿幺遍
人生
当代
玄之
正宫
绿幺遍
人生
含泪临人间，本知诸事难。
寒窗数年，竭力为贤。柴米油盐，老幼牵念。
为男作女皆不凡。连叹，酸甜苦辣品冷暖。
----------------------------number 3695----------------------------
《南京！南京！》系列诗词
当代
玄之
《南京！南京！》系列诗词
七绝
铁血英雄——陆剑雄
枪林弹雨纵身中，血泪拼杀誓不从。
昂首凛然凝目色，傲观生死铁英雄！
五绝
心赎——角川正雄
绝恨失真爱，深哀戮命狂。
血腥屠心智，人性救魂亡！
五绝
悲歌——姜淑云
谋生强断发，泪洒难民营。
屡挽他人命，风华惨落瑛。
七绝
嗟叹——唐天祥
契约无用反失女，心悔耻为狗汉奸。
命换他人希望在，冷枪狂射铸白颜。
五绝
泪妓女——江香君
南京涂血色，艺妓弃红衣。
遭暴心留恨，危急显大气！
----------------------------number 3696----------------------------
丑奴儿
十五闺思
当代
玄之
丑奴儿
十五闺思
十五昼日晴空好，棕雀啼闹，棕雀啼闹，欲催香菊舞妖娆。
轻解罗带绾香囊，稀枝缓荡，稀枝缓荡，尽吐粉黛情愁长。
----------------------------number 3697----------------------------
回田园
当代
玄之
回田园
咿哝嗟哄啐叱吼，
莫若劳苦莳方苔。
腤腩脍脯腴腹膛，
愊忆懈慵性怡快。
----------------------------number 3698----------------------------
新安滩（一滩复一滩）
清朝
黄景仁
【新安滩】
一滩复一滩，
一滩高一丈。
三百六十滩，
新安在天上。
----------------------------number 3699----------------------------
杂感（仙佛茫茫两未成）
清朝
黄景仁
【杂感】
仙佛茫茫两未成，只知独夜不平鸣。
风蓬飘尽悲歌气，泥絮沾来薄幸名。
十有九人堪白眼，百无一用是书生。
莫因诗卷愁成谶，春鸟秋虫自作声。
----------------------------number 3700----------------------------
喜雨（半岁伤枯旱）
清朝
洪昇
【喜雨】
半岁伤枯旱，郊原一雨新。
麦芽争出土，花气欲排春。
旋涨南陂水，初消北地尘。
明朝减米价，先慰绝粮人。
----------------------------number 3701----------------------------
雪望（寒色孤村暮）
清朝
洪昇
【雪望】
寒色孤村暮，悲风四野闻。
溪深难受雪，山冻不流云。
鸥鹭飞难辨，汀沙望莫分。
野桥梅几树，并是白纷纷。
----------------------------number 3702----------------------------
观田家收获（稻香秫熟暮秋天）
清朝
归庄
【观田家收获】
稻香秫熟暮秋天，
阡陌纵横万亩连。
五载输粮女真国，
天全我志独无田。
----------------------------number 3703----------------------------
己丑元日（四年绝域度新正）
清朝
归庄
【己丑元日】
四年绝域度新正，此夕空将两目膛。
天下兴亡凭揲策，一身进退类悬施。
商君法令牛毛细，王莽征徭鱼尾赪。
不信江南百万户，锄耰只向陇头耕。
----------------------------number 3704----------------------------
采桑子（分明抹丽开时候）
清朝
顾贞观
【采桑子】
分明抹丽开时候，
琴静东厢。
天样红墙，
只隔花枝不隔香。
檀痕约枕双心字，
睡损鸳鸯，
孤负新凉。
淡月疏棂梦一场。
----------------------------number 3705----------------------------
采桑子（秋来看尽星河也）
清朝
顾贞观
【采桑子】
秋来看尽星河也，
只是孤眠。
多谢婵娟，
再放山楼一夕圆。
床头涧响浑疑雨，
滴破苍烟，
小字香笺。
伴过泠泠彻夜泉。
----------------------------number 3706----------------------------
愁倚阑令（云幂幂）
清朝
顾贞观
【愁倚阑令】
昌平道中
云幂幂，
水溅溅，
草如烟。
行近十三陵下路，
敢挥鞭。
细柳新蒲乍绿，
玉鱼金碗依然。
一骑捧香寒食日，
忆当年。
----------------------------number 3707----------------------------
定风波（只觉微词分外尖）
清朝
顾贞观
【定风波】
只觉微词分外尖，
计疏容易惹猜嫌。
蟢子故悬丝网待，
无奈。
落花飞絮一时黏。
冷处越须防妒眼，
重见。
那回风格定矝严。
正是背人成独语，
尔汝。
又谁偷觑水晶帘。
----------------------------number 3708----------------------------
风马儿（绕阑幽涧乍泠泠）
清朝
顾贞观
【风马儿】
绕阑幽涧乍泠泠，
又雨一声声，
漏一声声。
两处闲眠，
那夜不同听？
更更。
病眸才展讶青青，
是灯一星星，
萤一星星。
偏到薄帏，
单枕最分明。
生生。
----------------------------number 3709----------------------------
浣溪沙（物外幽情世外姿）
清朝
顾贞观
【浣溪沙】
梅
物外幽情世外姿，
冻云深护最高枝。
小楼风月独醒时。
一片冷香惟有梦，
十分清瘦更无诗。
待他移影说相思。
----------------------------number 3710----------------------------
翦湘云（瘦却胜烟）
清朝
顾贞观
【翦湘云】
秋海棠叶底多红纹，偶从山中觅得一种，叶上下纯绿，正面尤生翠可爱，花复耐久，因移植书阁，为制此词。
瘦却胜烟，
娇偏宜雨。
傍窥宋墙阴，
目断初遇。
别是幽情脂粉外，
那得红丝轻许。
系天涯、
归梦绿罗裙，
添两眉愁聚。
谁念补屋牵萝，
卖珠回去。
正袖薄天寒，
风韵凄楚。
小蹙凌波铅泪滴，
剪破湘云一缕。
向西风、
密约美人蕉，
和影儿私语。
----------------------------number 3711----------------------------
南乡子（春事悔蹉跎）
清朝
顾贞观
【南乡子】
春事悔蹉跎，
啼鴂啼鹃尽已过。
又是炎天行不得，
哥哥。
鹊语分明唤渡河。
且莫唱离歌，
勉共花阴醉叵罗。
不信君愁刚一石，
还多。
搅入香醪下咽么？
----------------------------number 3712----------------------------
青玉案（天然一帧荆关画）
清朝
顾贞观
【青玉案】
天然一帧荆关画，
谁打稿，
斜阳下？
历历水残山剩也，
乱鸦千点，
落鸿孤咽，
中有渔樵话。
登临我亦悲秋者，
向蔓草、
平原泪盈打。
自古有情终不化，
青娥冢上，
东风野火，
烧出鸳鸯瓦。
----------------------------number 3713----------------------------
清平乐（烟光上了）
清朝
顾贞观
【清平乐】
薄暮上怀柔城，望红螺山一带旧边墙也。
烟光上了，
天淡孤鸿小。
一派角声听渐杳，
吹冷西风残照。
平安火映谯楼，
旌旗半卷城头。
写入屏山几曲，
乡心历乱边愁。
----------------------------number 3714----------------------------
埽地花（拥炉人倦）
清朝
顾贞观
【埽地花】
十六夜阴寒，坐卧小楼，茫茫百端，不觉为之凄咽。
拥炉人倦，
向煮雪声中，
坐愁愁坐。
巡檐数朵，
为丁宁玉笛，
莫教吹破。
酷爱高寒，
纸帐一番清课。
肯闲过，
不律隃糜，
那禁慵堕。
旧约何曾果。
记徙倚朱楼，
迷藏香径，
延缘画舸。
正离魂欲接，
断烟横锁。
怕梦醒时，
盼杀满城灯火。
问谁个，
掩纱窗，
更愁于我。
----------------------------number 3715----------------------------
双双燕（单衣小立）
清朝
顾贞观
【双双燕】
本意用史梅溪韵
单衣小立，
正秋雨槐花，
鬓丝吹冷。
镜函如水，
长忆画眉人并。
残叶暗飘金井。
问燕子、
归期未定。
伤心社日辞巢，
不是隔年双影。
香径。
芹泥犹润。
只一缕红丝，
误他娇俊。
几多恩怨，
絮彻杏梁烟暝。
传语别来安稳，
待二十四番风信。
那时重试清狂，
肯放雕阑独凭。
----------------------------number 3716----------------------------
天仙子（密密蒙蒙春几许）
清朝
顾贞观
【天仙子】
密密蒙蒙春几许，
斜阳忽送廉纤雨。
柳烟深锁怯凭阑，
千万缕，
飘轻絮。
薄幸不归双燕语。
----------------------------number 3717----------------------------
偷声木兰花（平分一片蕉阴绿）
清朝
顾贞观
【偷声木兰花】
平分一片蕉阴绿，
相对妾身原似玉。
细雨归帆，
临别啼珠忽满衫。
断鸿双鲤曾无便，
惊喜竹西廊下见。
记否檀奴，
衣袖当时水墨图？
----------------------------number 3718----------------------------
眼儿媚（手卷湘帘雨乍收）
清朝
顾贞观
【眼儿媚】
手卷湘帘雨乍收，
双燕小红楼。
酿花天气，
护花心性，
一样温柔。
知他底事长无语，
钿带缚箜篌。
个中须解，
寒应胜暖，
春不如秋。
----------------------------number 3719----------------------------
一翦梅（自拨湘弦按紫檀）
清朝
顾贞观
【一翦梅】
自拨湘弦按紫檀，
曲向谁弹？
泪向谁弹？
蜀茶花底小红阑。
去为谁难？
住为谁难？
不施梅额堕双鬟。
春也阑珊，
人也阑珊。
相思空觅驻颜丹。
伊也摧残，
侬也摧残。
----------------------------number 3720----------------------------
一落索（推枕依然似昨）
清朝
顾贞观
【一络索】
推枕依然似昨，
鬓香云阁。
欲台双眼尚瞢腾，
记梦语、
无端错。
何处一声催觉，
晓莺帘幕。
眠时亲手系花铃，
又彻夜、
风吹薄。
----------------------------number 3721----------------------------
昭君怨（残雪板桥归路）
清朝
顾贞观
【昭君怨】
残雪板桥归路，
的的玉人风度。
拥袖障轻寒，
恣他看。
闻道昔游如昨，
添个洗红池阁。
掩冉压墙花，
是谁家？
----------------------------number 3722----------------------------
醉花荫（归雁一声相识旧）
清朝
顾贞观
【醉花荫】
重九
归雁一声相识旧，
嫩桔和霜剖。
风景入秋悲，
恻恻新寒，
况是秋深后。
知道明年还健否？
且醉黄花酒。
休说不须开，
倘为看花，
忆著离人瘦。
----------------------------number 3723----------------------------
酬王处士九日见怀之作（是日惊秋老）
清朝
顾炎武
【酬王处士九日见怀之作】
是日惊秋老，
相望各一涯。
离杯消浊酒，
愁眼见黄花。
天地存肝胆，
江山阅鬓华。
多蒙千里讯，
逐客已无家。
----------------------------number 3724----------------------------
古北口（雾灵山上杂花生）
清朝
顾炎武
【古北口】
雾灵山上杂花生，
山下流泉入塞声。
却恨不逢张少保，
碛南犹筑受降城。
----------------------------number 3725----------------------------
又酬傅处士次韵（清切频吹越石笳）
清朝
顾炎武
【又酬傅处士次韵】
清切频吹越石笳，穷愁犹驾阮生车。
时当汉腊遗臣祭，义激韩仇旧相家。
陵阙生哀回夕照，河山垂泪发春花。
相将便是天涯侣，不用虚乘犯斗槎。
愁听关塞遍吹笳，不见中原有战车。
三户已亡熊绎国，一成犹启少康家。
苍龙日暮还行雨，老树春深更著花。
待得汉庭明诏近，五湖同觅钓鱼槎。
----------------------------number 3726----------------------------
雨中至华山宿王山史家（重寻荒径一衝泥）
清朝
顾炎武
【雨中至华山宿王山史家】
重寻荒径一衝泥，谷口墙东路不迷。
万里河山人落落，三秦兵甲雨凄凄。
松阴舊翠长浮院，菊蕊初黄欲照畦。
自笑漂萍垂老客，独骑羸马上关西。
----------------------------number 3727----------------------------
猛忆（狂臚文献耗中年）
清朝
龚自珍
【猛忆】
狂臚文献耗中年，
亦是今生后起缘。
猛忆儿时心力異，
一灯红接混茫前。
----------------------------number 3728----------------------------
梦中作四绝句之二（黄金华发两飘萧）
清朝
龚自珍
黄金华发两飘萧，
六九童心尚未消。
叱起海红簾底月，
四厢花影怒于潮。
----------------------------number 3729----------------------------
鹊踏枝（漠漠春芜春不祝）
清朝
龚自珍
【鹊踏枝】
过人家废园作
漠漠春芜春不住。
藤刺牵衣，碍却行人路。
偏是无情偏解舞，
蒙蒙扑面皆飞絮。
绣院深沉谁是主？
一朵孤花，墙角明如许！
莫怨无人来折取，
花开不合阳春暮。
----------------------------number 3730----------------------------
如梦令（紫黯红愁无绪）
清朝
龚自珍
【如梦令】
紫黯红愁无绪，日暮春归甚处？
春更不回头，撇下一天浓絮。
春住！春住！
黦了人家庭宇。
----------------------------number 3731----------------------------
西郊落花歌（出丰宜门一里）
清朝
龚自珍
【西郊落花歌】
出丰宜门一里，海棠大十围八九十本，花时车马太盛，未尝过也。三月二十六日大风，明日风少定，则偕金礼部、汪孝廉、朱上舍、家弟出城饮而有此作。
西郊落花天下奇，古来但赋伤春诗，
西郊车马一朝尽，定庵先生沽酒来赏之。
先生探春人不觉，先生送春人又嗤，
呼朋亦得三四子，出城失色人皆痴。
如钱塘潮夜澎湃，如昆阳战晨披靡，
如八万四千天女洗脸罢，齐向此地倾胭脂。
奇龙怪凤爱漂泊，琴高之鲤何反欲上天为？
玉皇宫中空若洗，三百六十界无一青蛾眉。
又如先生平生之忧患，恍惚怪诞百出难穷期。
先生读书尽三藏，最喜维摩卷里多清词，
又闻净土落花深四寸，冥目观想犹神驰。
西方净国未可到，下笔绮语何漓漓，
安得树有不尽之花更雨新好者，
三百六十日常是落花时！
----------------------------number 3732----------------------------
湘月（天风吹我）
清朝
龚自珍
【湘月】
天风吹我，堕湖山一角，果然清丽。
曾是东华生小客，回首苍茫无际。
屠狗功名，雕龙文卷，岂是平生意？
乡亲苏小，定应笑我非计。
才见一抹斜阳，半堤香草，顿惹清愁起。
罗袜音尘何处觅？渺渺予怀孤寄。
怨去吹箫，狂来说剑，两样消魂味。
两般春梦，橹声荡入云水。
----------------------------number 3733----------------------------
辛巳除夕与彭同年同宿道观中，彭出平生诗，读之竟
清朝
龚自珍
【辛巳除夕与彭同年同宿道观中，彭出平生诗，读之竟夜…】
亦是三生影，同听一杵钟。
挑灯人海外，拔剑梦魂中。
雪色惮恩怨，诗声破苦空。
明朝客盈座，谁言去年踪。
----------------------------number 3734----------------------------
夜坐（沉沉心事北南东）
清朝
龚自珍
【夜坐】
沉沉心事北南东，一睨人材海内空。
壮岁始参周史席，髫年借堕晋贤风。
功高拜将成仙外，才尽回肠荡气中。
万一禅关砉然破，美人如玉剑如虹。
----------------------------number 3735----------------------------
又忏心（佛言劫火遇皆销）
清朝
龚自珍
【又忏心】
佛言劫火遇皆销，何物千年怒若潮？
经济文章磨白书，幽光狂慧复中宵。
来何汹涌须挥剑，去尚缠绵可付箫。
心药纺灵总心病，寓言决欲就灯烧。
----------------------------number 3736----------------------------
舟中读陶诗（陶潜酷似卧龙豪）
清朝
龚自珍
【舟中读陶诗】
陶潜酷似卧龙豪，万古浔阳松菊高。
莫信诗人竟平淡，
二分梁甫一分骚。
----------------------------number 3737----------------------------
赠芹圃（碧水青山曲径遐）
清朝
敦敏
【赠芹圃】
碧水青山曲径遐，
薛罗门巷足烟霞。
寻诗人去留僧舍，
卖画钱来付酒家。
燕市哭歌悲遇合，
秦淮风月忆繁华。
新愁旧恨知多少，
一醉毷□白眼斜。
----------------------------number 3738----------------------------
寄怀曹雪芹（少陵昔赠曹将军）
清朝
敦诚
【寄怀曹雪芹】
少陵昔赠曹将军，曾曰魏武之子孙。
君又无乃将军后，于今环堵蓬蒿屯。
扬州旧梦久以绝，且著临邛犊鼻裈。
爱君诗笔有才气，直追昌谷破篱樊。
当时虎门数晨夕，西窗剪烛风雨昏。
接罗倒着容君傲，高谈雄辩虱手扪。
感时思君不相见，蓟门落日松亭樽。
劝君莫弹食客铗，劝君莫扣富儿门。
残羹冷炙有德色，不如著书黄叶村。
----------------------------number 3739----------------------------
沙湾放船（恰好新晴放野航）
清朝
端木国瑚
【沙湾放船】
恰好新晴放野航，
轻鸥个个出回塘。
一溪绿水皆春雨，
两岸青山半夕阳。
时节刚逢挑菜好，
女儿多见采茶忙。
沙头剩有桃花片，
流出村来百里香。
----------------------------number 3740----------------------------
上行杯（落梅着雨消残粉）
唐朝
冯延巳
【上行杯】
落梅着雨消残粉，
云重烟轻寒食近。
罗幕遮香，
柳外秋千出画墙。
春山颠倒钗横凤，
飞絮入檐春睡重。
梦里佳期，
只许庭花与月知。
----------------------------number 3741----------------------------
寿山曲（铜壶滴漏初尽）
唐朝
冯延巳
【寿山曲】
铜壶滴漏初尽，高阁鸡鸣半空。
催启五门金锁，犹垂三殿帘栊。
阶前御柳摇绿，仗下宫花散红。
鸳瓦数行晓日，鸾旗百尺春风。
侍臣舞蹈重拜，圣寿南山永同。
----------------------------number 3742----------------------------
思越人（酒醒情怀恶）
唐朝
冯延巳
【思越人】
酒醒情怀恶，
金缕褪，
玉肌如削。
寒食过却，
海棠零落。
乍倚遍阑干，
烟澹薄，
翠幕帘栊笼画阁。
春睡着，
觉来失秋千期约。
----------------------------number 3743----------------------------
忆秦娥（风淅淅）
唐朝
冯延巳
【忆秦娥】
风淅淅，
夜雨连云黑。
滴滴，
窗下芭蕉灯下客。
除非魂梦到乡国，
免被关山隔。
忆忆，
一句枕前争忘得。
----------------------------number 3744----------------------------
应天长（石城山下桃花绽）
唐朝
冯延巳
【应天长】
石城山下桃花绽，
宿雨初收云未散。
南去棹，北归雁，
水阔天遥肠欲断。
倚楼情绪懒，
惆怅春心无限。
忍泪蒹葭风晚，
欲归愁满面。
----------------------------number 3745----------------------------
应天长（石城花落江楼雨）
唐朝
冯延巳
【应天长】
石城花落江楼雨，
云隔长洲兰芷暮。
芳草岸，各烟雾，
谁在绿杨深处住？
旧游时事故，
岁晚离人何处？
杳杳兰舟西去，
魂归巫峡路。
----------------------------number 3746----------------------------
相见欢（晓窗梦到昭华）
唐朝
冯延巳
【相见欢】
晓窗梦到昭华，阿琼家。
欹枕残妆一朵，卧枝花。
情极处，却无语，玉钗斜。
翠阁银屏回首，
已天涯。
----------------------------number 3747----------------------------
忆江南（今日相逢花未发）
唐朝
冯延巳
【忆江南】
今日相逢花未发，
正是去年，别离时节。
东风次第有花开，
恁时须约却重来。
重来不怕花堪折，
只怕明年，花发人离别。
别离若向百花时，
东风弹泪有谁知。
----------------------------number 3748----------------------------
忆江南（云岁迎春楼上月）
唐朝
冯延巳
【忆江南】
云岁迎春楼上月，
正是西窗，夜凉时节。
玉人贪睡坠钗云，
粉消香薄风天真。
人非风月长依旧，
破镜尘筝，一梦经年瘦。
今宵帘幕扬花阴，
空馀枕泪独伤心。
----------------------------number 3749----------------------------
应天长（兰房一宿还归去）
唐朝
冯延巳
【应天长】
兰房一宿还归去，
底死谩生留不住。
枕前语，记得否，
说尽从来两心素。
同心牢记取，
切莫等闲相许。
后会不知何处，
双栖人莫妒。
----------------------------number 3750----------------------------
荷叶杯（一去又乖期信）
唐朝
顾敻
【荷叶杯】
一去又乖期信。
春尽。满院长莓苔。
手挼裙带独徘徊。
来么来。来么来。
----------------------------number 3751----------------------------
诉衷情（永夜抛人何处去）
唐朝
顾敻
【诉衷情】
永夜抛人何处去？绝来音。
香阁掩，眉敛、月将沉。
争忍不相寻？怨孤衾。
换我心、为你心。始知相忆深。
----------------------------number 3752----------------------------
杨柳枝（秋夜香闺思寂寥）
唐朝
顾敻
【杨柳枝】
秋夜香闺思寂寥。漏迢迢。
鸳帏罗幌麝烟销。烛光摇。
正忆玉浪游荡去，无寻处。
更闻帘外雨潇潇。滴芭蕉。
----------------------------number 3753----------------------------
袍中诗（沙场征戍客）
唐朝
开元宫人
【袍中诗】
沙场征戍客，寒苦若为眠。
战袍经手作，知落阿谁边？
蓄意多添线，含情更著绵。
今生已过也，结取后生缘。
----------------------------number 3754----------------------------
精舍遇雨（空门寂寂淡吾身）
唐朝
可止
【精舍遇雨】
空门寂寂淡吾身，
溪雨微微洗客尘。
卧向白云情未尽，
任他黄鸟醉芳春。
----------------------------number 3755----------------------------
柏林寺南望
溪上遥闻精舍钟
唐朝
郎士元
【柏林寺南望】
溪上遥闻精舍钟，
泊舟微径度深松。
青山霁后云犹在，
画出西南四五峰。
----------------------------number 3756----------------------------
送杨中丞和蕃（锦车登陇日）
唐朝
郎士元
【送杨中丞和蕃】
锦车登陇日，边草正萋萋。
旧好随君长，新愁听鼓鼙。
河源飞鸟外，雪涌大荒西。
汉垒今犹在，遥知路不迷。
----------------------------number 3757----------------------------
听邻家吹笙（凤吹声如隔彩霞）
唐朝
郎士元
【听邻家吹笙】
凤吹声如隔彩霞，
不知墙外是谁家？
重门深锁无寻处，
疑有碧桃千树花。
----------------------------number 3758----------------------------
绣岭宫词
春日迟迟春草绿
唐朝
李洞
【绣岭宫词】
春日迟迟春草绿，野棠开尽飘香玉。
绣岭宫前鹤发翁，犹唱开元太平曲。
----------------------------number 3759----------------------------
初晴落景（晚霞聊自怡）
唐朝
李世民
【初晴落景】
晚霞聊自怡，初晴弥可喜。
日晃百花色，风动千林翠。
池鱼跃不同，园鸟声还异。
寄言博通者，知予物外志。
----------------------------number 3760----------------------------
过旧宅其一（新丰停翠辇）
唐朝
李世民
【过旧宅其一】
新丰停翠辇，谯邑驻鸣笳。
园荒一径断，苔古半阶斜。
前池消旧水，昔树发今花。
一朝辞此地，四海遂为家。
----------------------------number 3761----------------------------
临洛水（春搜驰骏骨）
唐朝
李世民
【临洛水】
春搜驰骏骨，总辔俯长河。
霞处流萦锦，风前漾卷罗。
水花翻照树，堤兰倒插波。
岂必汾阴曲，秋云发棹歌。
----------------------------number 3762----------------------------
望终南山（重峦俯渭水）
唐朝
李世民
【望终南山】
重峦俯渭水，碧嶂插遥天。
出红扶岭日，入翠贮岩烟。
叠松朝若夜，复岫阙疑全。
对此恬千虑，无劳访九仙。
----------------------------number 3763----------------------------
仪鸾殿早秋（寒惊蓟门叶）
唐朝
李世民
【仪鸾殿早秋】
寒惊蓟门叶，秋发小山枝。
松阴背日转，竹影避风移。
提壶菊花岸，高兴芙蓉池。
欲知凉气早，巢空燕不窥。
----------------------------number 3764----------------------------
观祈雨
桑条无叶土生烟
唐朝
李约
【观祈雨】
桑条无叶土生烟，箫管迎龙水庙前。
朱门几处看歌舞，犹恐春阴咽管弦。
----------------------------number 3765----------------------------
菩萨蛮（登楼遥望秦宫殿）
唐朝
李晔
【菩萨蛮】
登楼遥望秦宫殿，
茫茫只见双飞燕。
渭水一条流，
千山与万丘。
远烟笼碧树，
陌上行人去。
安得有英雄，
迎归大内中。
----------------------------number 3766----------------------------
南乡子（乘彩舫）
唐朝
李珣
【南乡子】
乘彩舫，过莲塘，
棹歌惊起睡鸳鸯。
游女带花偎伴笑，
争窈窕，
竞折团莲遮晚照。
----------------------------number 3767----------------------------
南乡子（携笼去）
唐朝
李珣
【南乡子】
携笼去，采菱归，
碧波风起雨霏霏。
趁岸小船齐棹急，
罗衣湿，出向桄榔树下立。
----------------------------number 3768----------------------------
咏木老人（刻木牵丝作老翁）
唐朝
梁锽
【咏木老人】
刻木牵丝作老翁，
鸡皮鹤发与真同。
须臾弄罢寂无事，
还似人生一梦中。
----------------------------number 3769----------------------------
冰柱
师干久不息
唐朝
刘叉
【冰柱】
师干久不息，农为兵兮民重嗟。
骚然县宇，土崩水溃，
畹中无熟谷，垅上无桑麻。
王春判序，百卉茁甲含葩。
有客避兵奔游僻，跋履险阨至三巴。
貂裘蒙茸已敝缕，鬓发蓬舥。
雀惊鼠伏，宁遑安处，
独卧旅舍无好梦，更堪走风沙！
天人一夜剪瑛琭，诘旦都成六出花。
南亩未盈尺，纤片乱舞空纷拏。
旋落旋逐朝暾化，檐间冰柱若削出交加。
或低或昂，小大莹洁，随势无等差。
始疑玉龙下界来人世，齐向茅檐布爪牙。
又疑汉高帝，西方来斩蛇。
人不识，谁为当风杖莫邪。
铿锵冰有韵，的□玉无暇。
不为四时雨，徒于道路成泥柤。
不为九江浪，徒为汩没天之涯。
不为双井水，满瓯泛泛烹春茶。
不为中山浆，清新馥鼻盈百车。
不为池与沼，养鱼种芰成霪霪；
不为醴泉与甘露，使名异瑞世俗夸。
特禀朝沏气，洁然自许靡间其迩遐。
森然气结一千里，滴沥声沉十万家。
明也虽小，暗之大不可遮。
勿被曲瓦，直下不能抑群邪。
奈何时逼，不得时在我梦中，倏然漂去无余。
自是成毁任天理，天于此物岂宜有忒赊。
反令井蛙壁虫变容易，背人缩首竞呀呀。
我愿天子回造化，藏之韫椟玩之生光华。　　
----------------------------number 3770----------------------------
偶书（日出扶桑一丈高）
唐朝
刘叉
【偶书】
日出扶桑一丈高，
人间万事细如毛。
野夫怒见不平处，
磨损胸中万古刀。
----------------------------number 3771----------------------------
姚秀才爱予小剑因赠
一条古时水
唐朝
刘叉
【姚秀才爱予小剑因赠】
一条古时水，向我手心流。
临行泻赠君，勿薄细碎仇。
----------------------------number 3772----------------------------
采莲曲
落日清江里
唐朝
刘方平
【采莲曲】
落日清江里，荆歌艳楚腰。
采莲从小惯，十五即乘潮。
----------------------------number 3773----------------------------
贾客词
贾客灯下起
唐朝
刘驾
【贾客词】
贾客灯下起，犹言发已迟，
高山有疾路，暗行终不疑。
寇盗伏其路，猛兽来相追，
金玉四散去，空囊委路歧。
扬州有大宅，白骨无地归。
少妇当此日，对镜弄花枝。
----------------------------number 3774----------------------------
春雪（飞雪带春风）
唐朝
刘方平
【春雪】
飞雪带春风，徘徊乱绕空。
君看似花处，偏在洛城中。
----------------------------number 3775----------------------------
春怨（纱窗日落渐黄昏）
唐朝
刘方平
纱窗日落渐黄昏，
金屋无人见泪痕。
寂寞空庭春欲晚，
梨花满地不开门。
----------------------------number 3776----------------------------
画石
苍藓千年粉绘传
唐朝
刘商
【画石】
苍藓千年粉绘传，
坚贞一片色犹全。
那知忽遇非常用，
不把分铢补上天！
----------------------------number 3777----------------------------
阙题（道由白云尽）
唐朝
刘慎虚
【阙题】
道由白云尽，春与青溪长。
时有落花至，远闻流水香。
闲门向山路，深柳读书堂。
幽映每白日，清辉照衣裳。
----------------------------number 3778----------------------------
代悲白头翁（洛阳城东桃李花）
唐朝
刘希夷
【代悲白头翁】
洛阳城东桃李花，飞来飞去落谁家？
洛阳女儿惜颜色，坐见落花长叹息。
今年花落颜色改，明年花开复谁在？
已见松柏摧为薪，更闻桑田变成海。
古人无复洛城东，今人还对落花风。
年年岁岁花相似，岁岁年年人不同。
寄言全盛红颜子，应怜半死白头翁。
此翁白头真可怜，伊昔红颜美少年。
公子王孙芳树下，清歌妙舞落花前。
光禄池台开锦绣，将军楼阁画神仙。
一朝卧病无相识，三春行乐在谁边？
宛转蛾眉能几时，须臾鹤发知如丝。
但看古来歌舞地，唯有黄昏鸟雀悲！
----------------------------number 3779----------------------------
长门怨（雨滴长门秋夜长）
唐朝
刘皂
【长门怨】
雨滴长门秋夜长，
愁心和雨到昭阳。
泪痕不学君恩断，
拭却千行更万行。
----------------------------number 3780----------------------------
旅次朔方
客舍并州已十霜
唐朝
刘皂
【旅次朔方】
客舍并州已十霜，
归心日夜忆咸阳。
无端更渡桑乾水，
却望并州是故乡。
----------------------------number 3781----------------------------
塞上（鸣鹘直上一千尺）
宋朝
柳开
【塞上】
鸣鹘直上一千尺，
天静无风声更干。
碧眼胡儿三百骑，
尽提金勒向云看。
----------------------------number 3782----------------------------
杨柳枝（答韩员外）
唐朝
柳氏
【杨柳枝】
（答韩员外）
杨柳枝，芳菲节，
可恨年年赠离别！
一叶随风忽报秋，
纵使君来岂堪折！
----------------------------number 3783----------------------------
听筝
抽弦促柱听秦筝
唐朝
柳中庸
【听筝】
抽弦促柱听秦筝，无限秦人悲怨声。
似逐春风知柳态，如随啼鸟识花情。
谁家独夜愁灯影？何处空楼思月明？
更入几重离别恨，江南歧路洛阳城。
----------------------------number 3784----------------------------
征人怨（岁岁金河复玉关）
唐朝
柳中庸
【征人怨】
岁岁金河复玉关，
朝朝马策与刀环。
三春白雪归青冢，
万里黄河绕黑山。
----------------------------number 3785----------------------------
有所思（当时我醉美人家）
唐朝
卢仝
【有所思】
当时我醉美人家，美人颜色娇如花。
今日美人弃我去，青楼珠箔天之涯。
天涯娟娟姮娥月，三五二八盈又缺。
翠眉蝉鬓生别离，一望不见心断绝。
心断绝，几千里，梦中醉卧巫山云，
觉来泪滴湘江水。
湘江两岸花木深，美人不见愁人心。
含愁更见绿绮琴，调高弦绝无知音。
美人兮美人！不知为暮雨兮为朝云。
相思一夜梅花发，忽到窗前疑是君。
----------------------------number 3786----------------------------
走笔谢孟谏议寄新茶
日高丈五睡正浓
唐朝
卢仝
【走笔谢孟谏议寄新茶】
日高丈五睡正浓，军将打门惊周公。
口云谏议送书信，白绢斜封三道印。
开缄宛见谏议面，手阅月团三百片。
闻道新年入山里，蛰虫惊动春风起。
天子须尝阳羡茶，百草不敢先开花。
仁风暗结珠琲瓃，先春抽出黄金芽。
摘鲜焙芳旋封裹，至精至好且不奢。
至尊之馀合王公，何事便到山人家。
柴门反关无俗客，纱帽笼头自煎吃。
碧云引风吹不断，白花浮光凝碗面。
一碗喉吻润，两碗破孤闷。
三碗搜枯肠，唯有文字五千卷。
四碗发轻汗，平生不平事，尽向毛孔散。
五碗肌骨清，六碗通仙灵。
七碗吃不得也，唯觉两腋习习清风生。
蓬莱山，在何处？
玉川子，乘此清风欲归去。
山上群仙司下土，地位清高隔风雨。
安得知百万亿苍生命，堕在巅崖受辛苦！
便为谏议问苍生，到头还得苏息否？　　
----------------------------number 3787----------------------------
白莲
素蘤多蒙别艳欺
唐朝
陆龟蒙
【白莲】
素蘤多蒙别艳欺，
此花端合在瑶池。
无情有恨何人觉，
月晓风清欲堕时。
----------------------------number 3788----------------------------
别离
丈夫非无泪
唐朝
陆龟蒙
【别离】
丈夫非无泪，不洒离别间。
杖剑对尊酒，耻为游子颜。
蝮蛇一螫手，壮士即解腕。
所志在功名，离别何足叹。
----------------------------number 3789----------------------------
岛树（波涛漱苦盘根浅）
唐朝
陆龟蒙
【岛树】
波涛漱苦盘根浅，
风雨飘多着叶迟。
迥出孤烟残照里，
鹭鸶相对立高枝。
----------------------------number 3790----------------------------
冬柳（柳汀斜对野人窗）
唐朝
陆龟蒙
【冬柳】
柳汀斜对野人窗，
零落衰条傍晓江。
正是霜风飘断处，
寒鸥惊起一双双。
----------------------------number 3791----------------------------
和袭美春夕酒醒
几年无事傍江湖
唐朝
陆龟蒙
【和袭美春夕酒醒】
几年无事傍江湖，
醉倒黄公旧酒垆。
觉后不知明月上，
满身花影倩人扶。
----------------------------number 3792----------------------------
怀宛陵旧游
陵阳佳地昔年游
唐朝
陆龟蒙
【怀宛陵旧游】
陵阳佳地昔年游，
谢朓青山李白楼。
唯有日斜溪上思，
酒旗风影落春流。
----------------------------number 3793----------------------------
新沙
渤澥声中涨小堤
唐朝
陆龟蒙
【新沙】
渤澥声中涨小堤，
官家知后海鸥知。
蓬莱有路教人到，
应亦年年税紫芝。
----------------------------number 3794----------------------------
夜泊咏栖鸿（可怜霜月暂相依）
唐朝
陆龟蒙
【夜泊咏栖鸿】
可怜霜月暂相依，
莫向衡阳趁队飞。
同是江南寒夜客，
羽毛单薄稻梁微。
----------------------------number 3795----------------------------
赠远（芙蓉匣中镜）
唐朝
陆龟蒙
【赠远】
芙蓉匣中镜，欲照心还懒。
本是细腰人，别来罗带缓。
从君出门后，不奏云和管。
妾思冷如簧，时时望君暖。
心期梦中见，路永魂梦短。
怨坐泣西风，秋窗月华满。
----------------------------number 3796----------------------------
自遣诗（本来云外寄闲身）
唐朝
陆龟蒙
【自遣诗】
本来云外寄闲身，
遂与溪云作主人。
一夜逆风愁四散，
晓来零落傍衣巾。
----------------------------number 3797----------------------------
自遣诗（花濑濛濛紫气昏）
唐朝
陆龟蒙
【自遣诗】
花濑濛濛紫气昏，
水边山曲更深村。
终须拣得幽栖处，
老桧成双便作门。
----------------------------number 3798----------------------------
自遣诗（无多药圃近南荣）
唐朝
陆龟蒙
【自遣诗】
无多药圃近南荣，
合有新苗次第生。
稚子不知名品上，
恐随春草斗输赢。
----------------------------number 3799----------------------------
临江仙（金锁重门荒苑静）
唐朝
鹿虔扆
【临江仙】
金锁重门荒苑静，
绮窗愁对秋空。
翠华一去寂无踪，
玉楼歌吹，声断已随风。
烟月不知人事改，
夜阑还照深宫。
藕花相向野塘中，
暗伤亡国，清露泣香红。
----------------------------number 3800----------------------------
刘郎浦口号
吴蜀成婚此水浔
唐朝
吕温
【刘郎浦口号】
吴蜀成婚此水浔，
明珠步障幄黄金。
谁将一女轻天下，
欲换刘郎鼎峙心？
----------------------------number 3801----------------------------
比红儿诗（薄罗轻剪越溪纹）
唐朝
罗虬
【比红儿诗（百首录一）】
薄罗轻剪越溪纹，
鸦翅低从两鬓分。
料得相如偷见面，
不应琴里挑文君。
----------------------------number 3802----------------------------
芳草（芳草和烟暖更青）
唐朝
罗邺
【芳草】
芳草和烟暖更青。
闲门要路一时连。
年年点简人间事。
唯有春负不世情。
----------------------------number 3803----------------------------
题度支杂事典庭中柏树（干耸一条青玉直）
唐朝
骆浚
【题度支杂事典庭中柏树】
干耸一条青玉直，
叶铺千叠绿云低。
争如燕雀偏巢此，
却是鸩鸾不得栖。
----------------------------number 3804----------------------------
灞上秋居（灞原风雨定）
唐朝
马戴
灞原风雨定，晚见雁行频。
落叶他乡树，寒灯独夜人。
空园白露滴，孤壁野僧邻。
寄卧郊扉久，何年致此身。
----------------------------number 3805----------------------------
更漏子（春叶阑）
唐朝
毛文锡
【更漏子】
春叶阑，春恨切，
花外子规啼月。
人不见，梦难凭，
红纱一点灯。
偏怨别，是芳节，
庭下丁香千结。
宵雾散，晓霞辉，
梁间双燕飞。
----------------------------number 3806----------------------------
何满子（寂寞芳菲暗度）
唐朝
毛熙震
【何满子】
寂寞芳菲暗度，岁华如箭堪惊。
缅想旧欢多少事，转添纯思难平。
曲栏丝垂金柳，小窗弦断银筝。
深院空间燕语，满院闲落花轻。
一片相思休不得，忍教长日愁生。
谁见夕阳孤梦，觉来无限伤情。
----------------------------number 3807----------------------------
江帆（别离不独恨蹄轮）
唐朝
罗邺
【江帆】
别离不独恨蹄轮，
渡口风帆发理频。
何处青楼方凭槛，
半江斜日认归人。
----------------------------number 3808----------------------------
感弄猴人赐朱绂
十二三年就试期
唐朝
罗隐
【感弄猴人赐朱绂】
十二三年就试期，
五湖烟月奈相违。
何如学取孙供奉，
一笑君王便着绯。
----------------------------number 3809----------------------------
黄河
莫把阿胶向此倾
唐朝
罗隐
【黄河】
莫把阿胶向此倾，此中天意固难明。
解通银汉应须曲，才出昆仑便不清。
高祖誓功衣带小，仙人占斗客槎轻。
三千年后知谁在？何必劳君报太平！
----------------------------number 3810----------------------------
金钱花（占得佳名绕树芳）
唐朝
罗隐
【金钱花】
占得佳名绕树芳，
依依相伴向秋光。
若交此物堪收贮，
应被豪门尽斸将。
----------------------------number 3811----------------------------
柳
灞岸晴来送别频
唐朝
罗隐
【柳】
灞岸晴来送别频，
相偎相倚不胜春。
自家飞絮犹无定，
争解垂丝绊路人？
----------------------------number 3812----------------------------
绵谷回寄蔡氏昆仲
一年两度锦江游
唐朝
罗隐
【绵谷回寄蔡氏昆仲】
一年两度锦江游，前值东风后值秋。
芳草有情皆碍马，好云无处不遮楼。
山牵别恨和肠断，水带离声入梦流。
今日因君试回首，淡烟乔木隔绵州。
----------------------------number 3813----------------------------
西施（家国兴亡自有时）
唐朝
罗隐
【西施】
家国兴亡自有时，
吴人何苦怨西施。
西施若解倾吴国，
越国亡来又是谁？
----------------------------number 3814----------------------------
赠妓云英（锺陵醉别十余春）
唐朝
罗隐
【赠妓云英】
锺陵醉别十余春，
重见云英掌上身。
我未成名君未嫁，
可能俱是不如人？
----------------------------number 3815----------------------------
自遣（得即高歌失即休）
唐朝
罗隐
【自遣】
得即高歌失即休，
多愁多恨亦悠悠。
今朝有酒今朝醉，
明日愁来明日愁。
----------------------------number 3816----------------------------
出塞
金带连环束战袍
唐朝
马戴
【出塞】
金带连环束战袍，
马头冲雪过临洮。
卷旗夜劫单于帐，
乱斫胡兵缺宝刀。
----------------------------number 3817----------------------------
楚江怀古（露气寒光集）
唐朝
马戴
【楚江怀古】
露气寒光集，微阳下楚丘。
猿啼洞庭树，人在木兰舟。
广泽生明月，苍山夹乱流。
云中君不见，竟夕自悲秋。
----------------------------number 3818----------------------------
落日怅望
孤云与归鸟
唐朝
马戴
【落日怅望】
孤云与归鸟，千里片时间。
念我何留滞，辞家久未还。
微阳下乔木，远烧入秋山。
临水不敢照，恐惊平昔颜！
----------------------------number 3819----------------------------
临江仙（暮蝉声尽落斜阳）
唐朝
毛文锡
【临江仙】
暮蝉声尽落斜阳，银蟾影挂潇湘。
黄陵庙侧水茫然。
楚江红树，烟雨隔高唐。
岸泊鱼灯风飐碎，白萍远散浓香。
灵娥鼓瑟韵清商。
朱弦凄切，云散碧天长。
----------------------------number 3820----------------------------
醉花间（休相问）
唐朝
毛文锡
【醉花间】
休相问，怕相问，相问还添恨。
春水满塘生，鸂鶒还相趁。
昨夜雨霏霏，临明寒一阵。
偏忆戍楼人，久绝边庭信。
----------------------------number 3821----------------------------
公子行
锦衣红夺彩霞明
唐朝
孟宾于
【公子行】
锦衣红夺彩霞明，
侵晓春游向野庭。
不识农夫辛苦力，
骄骢踏烂麦青青。
----------------------------number 3822----------------------------
千里送鹅毛（将鹅贡唐朝）
唐朝
缅伯高
【千里送鹅毛】
将
鹅
贡唐朝，山高路远遥。
沔阳湖失去，倒地哭号号。
上复唐天子，可饶缅伯高？
礼轻情意重，千里送鹅毛！
----------------------------number 3823----------------------------
神鸡童谣
生儿不用识文字
唐朝
民谣
【神鸡童谣】
生儿不用识文字，斗鸡走马胜读书。
贾家小儿年十三，富贵荣华代不如。
能令金距期胜负，白罗绣衫随软舆。
父死长安千里外，差夫持道挽丧车。
----------------------------number 3824----------------------------
定西番（紫塞月明千里）
唐朝
牛峤
【定西番】
紫塞月明千里，
金甲冷，戍楼寒，梦长安。
乡思望中天阔，
漏残星亦残。
画角数声呜咽，
雪漫漫。
----------------------------number 3825----------------------------
西溪子（捍拨双盘金凤）
唐朝
牛峤
【西溪子】
捍拨双盘金凤。
蝉鬓玉钗摇动。
画堂前。人不语。弦解语。
弹到昭君怨处。
翠蛾愁。不抬头。
----------------------------number 3826----------------------------
望江怨（东风急）
唐朝
牛峤
【望江怨】
东风急，惜别花时手频执。
罗帏愁独人。
马嘶残雨春芜湿。
倚门立，寄语薄情郎，
粉香和泪滴。
----------------------------number 3827----------------------------
菩萨蛮（舞裙香暖金泥凤）
唐朝
牛峤
【菩萨蛮】
舞裙香暖金泥凤，
画梁语燕惊残梦。
门外柳花飞，
玉郎犹未归。
愁匀红粉泪，
眉剪春山翠。
何处是辽阳，
锦屏春昼长。
----------------------------number 3828----------------------------
江城子（鵁鶄飞起郡城东）
唐朝
牛峤
【江城子】
鵁鶄飞起郡城东。
碧江空，半滩风。
越王宫殿，蘋叶藕花中。
帘卷水楼鱼浪起，
千片雪，雨濛濛。
----------------------------number 3829----------------------------
生查子（春山烟欲收）
唐朝
牛希济
【生查子】
春山烟欲收，天淡星稀小。
残月脸边明，别泪临清晓。
语已多，情未了，回首犹重道：
记得绿罗裙，处处怜芳草。
----------------------------number 3830----------------------------
生查子（新月曲如眉）
唐朝
牛希济
【生查子】
新月曲如眉，未有团圆意。
红豆不堪看，满眼相思泪。
终日劈桃穰，人年心几里。
两朵隔墙花，早晚成连理。
----------------------------number 3831----------------------------
江城子（晚日金陵岸草平）
唐朝
欧阳炯
【江城子】
晚日金陵岸草平，
落霞明，水无情。
六代繁华，暗逐逝波声。
空有姑苏台上月，
如西子镜，照江城。
----------------------------number 3832----------------------------
南乡子（岸远沙平）
唐朝
欧阳炯
【南乡子】
岸远沙平，
日斜归路晚霞明。
孔雀自怜金翠尾，
临水，
认得行人惊不起。
----------------------------number 3833----------------------------
南乡子（画舸停桡）
唐朝
欧阳炯
【南乡子】
画舸停桡，
槿花篱外竹横桥。
水上游人沙上女，
回顾，
笑指芭蕉林里住。
----------------------------number 3834----------------------------
南乡子（路入南中）
唐朝
欧阳炯
【南乡子】
路入南中，
桄榔叶暗蓼花红。
两岸人家微雨后，
收红豆，
树底纤纤抬素手。
----------------------------number 3835----------------------------
南歌子词（不信长相忆）
唐朝
裴诚
【南歌子词】
不信长相忆，
抬头问取天。
风吹荷叶动，
无夜不摇莲。
----------------------------number 3836----------------------------
裴给事宅白牡丹
长安豪贵惜春残
唐朝
裴潾
【裴给事宅白牡丹】
长安豪贵惜春残，
争赏街西紫牡丹。
别有玉盘承露冷，
无人起就月中看。
----------------------------number 3837----------------------------
诗（青鸟衔葡萄）
唐朝
捧剑仆
【诗】
青鸟衔葡萄，飞上金井栏。
美人恐惊去，不敢卷帘看。
----------------------------number 3838----------------------------
春夕酒醒
四弦才罢醉蛮奴
唐朝
皮日休
【春夕酒醒】
四弦才罢醉蛮奴，
酃醁馀香在翠炉。
夜半醒来红蜡短，
一枝寒泪作珊瑚。
----------------------------number 3839----------------------------
馆娃宫怀古（绮阁飘香下太湖）
唐朝
皮日休
【馆娃宫怀古其一】
绮阁飘香下太湖，
乱兵侵晓上姑苏。
越王大有堪羞处，
只把西施赚得吴。
----------------------------number 3840----------------------------
橡媪叹
秋深橡子熟
唐朝
皮日休
【橡媪叹】
秋深橡子熟，散落榛芜冈。
伛偻黄发媪，拾之践晨霜。
移时始盈掬，尽日方满筐。
几曝复几蒸，用作三冬粮。
山前有熟稻，紫穗袭人香。
细获又精舂，粒粒如玉珰。
持之纳于官，私室无仓箱。
如何一石余，只作五斗量！
狡吏不畏刑，贪官不避赃。
农时作私债，农毕归官仓。
自冬及于春，橡实诳饥肠。
吾闻田成子，诈仁犹自王。
吁嗟逢橡媪，不觉泪沾裳。
----------------------------number 3841----------------------------
早梅
万木冻欲折
唐朝
齐己
【早梅】
万木冻欲折，孤根暖独回。
前村深雪里，昨夜一枝开。
风递幽香出，禽窥素艳来。
明年如应律，先发望春台。
----------------------------number 3842----------------------------
春泛若耶溪（幽意无断绝）
唐朝
綦毋潜
【春泛若耶溪】
幽意无断绝，此去随所偶。
晚风吹行舟，花路入溪口。
际夜转西壑，隔山望南斗。
潭烟飞溶溶，林月低向后。
生事且弥漫，愿为持竿叟。
----------------------------number 3843----------------------------
暗香
疏影（旧时月色）
宋朝
姜夔
【暗香
疏影】
辛亥之冬，予载雪诣石湖。止既月，授简索句，且征新声，作此两曲。石湖把玩不已，使工伎肄习之，音节谐婉，乃名之曰《暗香》、《疏影》。
暗香
旧时月色，
算几番照我，
梅边吹笛？
唤起玉人，
不管清寒与攀摘。
何逊而今渐老，
都忘却、春风词笔。
但怪得、竹外疏花，
香冷入瑶席。
江国，正寂寂。
叹寄与路遥，
夜雪初积。
翠尊易泣，
红萼无言耿相忆。
长记曾携手处，
千树压、西湖寒碧。
又片片吹尽也，
几时见得？
疏影
苔枝缀玉，
有翠禽小小，
枝上同宿。
客里相逢，
篱角黄昏，
无言自倚修竹。
昭君不惯胡沙远，
但暗忆、江南江北；
想佩环、月夜归来，
化作此花幽独。
犹记深宫旧事，
那人正睡里，
飞近蛾绿。
莫似春风，
不管盈盈，
早与安排金屋。
还教一片随波去，
又却怨、玉龙哀曲。
等恁时、重觅幽香，
已入小窗横幅。
----------------------------number 3844----------------------------
八归（芳莲坠粉）
宋朝
姜夔
【八归】
湘中送胡德华
芳莲坠粉，
疏桐吹绿，
庭院暗雨乍歇。
无端抱影销魂处，
还见篠墙萤暗，
藓阶蛩切。
送客重寻西去路，
问水面琵琶谁拨？
最可惜、一片江山，
总付与啼鴂。
长恨相从未款，
而今何事，
又对西风离别？
渚寒烟淡，
棹移人远，
缥缈行舟如叶。
想文君望久，
倚竹愁生步罗袜。
归来后，翠尊双饮，
下了珠帘，
玲珑闲看月。
----------------------------number 3845----------------------------
侧犯（恨春易去）
宋朝
姜夔
【侧犯】
咏芍药
恨春易去，
甚春却向扬州住。
微雨，
正茧栗梢头弄诗句。
红桥二十四，
总是行云处。
无语，
渐半脱宫衣笑相顾。
金壶细叶，
千朵围歌舞。
谁念我、鬓成丝，
来此共尊俎。
后日西园，绿阴无数。
寂寞刘郎，自修花谱。
----------------------------number 3846----------------------------
八六子
当代
夏清男
登高楼
恨如流水
汩汩东逝还涌
念携手目送别后
心若随意南去
长卧难梦
谁笑举杯对月
妄思天上宫阙
才知玉镯光寒
如何晓、悲恨空余前夜
柳笛声断
车走魂销
怎知蝶儿恋花似火
夜夜窗前向灯
正待嘲
思绪乍然波凝
----------------------------number 3847----------------------------
菩萨蛮
当代
夏清男
菩萨蛮
寒山秋尽百叶枯，
柿红如灯霜打树。
昏昏云遮阳，
点点翡翠光。
但思情若长，
何来今日伤。
恨恨恨成堆，
把盏图一醉。
----------------------------number 3848----------------------------
浣溪沙
当代
夏清男
浣溪沙
年少轻狂不思量
飞鸿踏雪空自想
微道阻路近彷徨
雪绘春意犹见芳
梦逢故人欲断肠
教人如何不思乡
----------------------------number 3849----------------------------
水龙吟
当代
夏清男
远山衔云接空
晚照映红残流水
遥想京都
雁声渐稀
秋风霜起
莫忘加衣
星河银屏
奔月宫清
望北极天穹
杯酒旧梦
愁难去、锁双眉
闲谈莫见情物
怅盟誓、欲忧又泪
后事趋晓
天若知道
地也瘦老
柳巷重门
不堪五月
一见永别
但有当时欢笑
思人依旧
----------------------------number 3850----------------------------
淡黄柳（空城晓角）
宋朝
姜夔
【淡黄柳】
客居合肥南城赤阑桥之西，巷陌凄凉，与江左异，惟柳色夹道，依依可怜。因度此阕，以纾客怀。
空城晓角，
吹入垂杨陌。
马上单衣寒恻恻。
看尽鹅黄嫩绿，
都是江南旧相识。
正岑寂。
明朝又寒食。
强携酒，小桥宅。
怕梨花落尽成秋色。
燕燕飞来，
问春何在，
唯有池塘自碧。
----------------------------number 3851----------------------------
点绛唇（金谷人归）
宋朝
姜夔
【点绛唇】
金谷人归，
绿杨低扫吹笙道。
数声啼鸟，
也学相思调。
月落潮生，
掇送刘郎老。
淮南好，甚时重到？
陌上生春草。
----------------------------number 3852----------------------------
点绛唇（燕雁无心）
宋朝
姜夔
【点绛唇】
丁未冬过吴松作
燕雁无心，
太湖西畔随云去。
数峰清苦。
商略黄昏雨。
第四桥边，
拟共天随住。
今何许。凭栏怀古。
残柳参差舞。
----------------------------number 3853----------------------------
法曲献仙音（虚阁笼寒）
宋朝
姜夔
【法曲献仙音】
张彦功官舍在铁冶岭上，即昔之教访使舍。高斋下瞰湖山，光景奇绝。予数过之，为赋此。
虚阁笼寒，小帘通月，暮色偏怜高处。
树隔离宫，水平驰道，湖山尽入尊俎。
奈楚客，淹留久，砧声带愁去。
屡回顾，过秋风未成归计。
谁念我、重见冷枫红舞。
唤起淡妆人，问逋仙今在何许？
象笔鸾笺，甚而今、不道秀句。
怕平生幽恨，化作沙边烟雨。
----------------------------number 3854----------------------------
鬲溪梅令（好花不与殢香人）
宋朝
姜夔
【鬲溪梅令】
丙辰冬，自无锡归，作此寓意。
好花不与殢香人。
浪粼粼。
又恐春风归去绿成阴。
玉钿何处寻。
木兰双桨梦中云。
小横陈。
漫向孤山山下觅盈盈。
翠禽啼一春。
----------------------------number 3855----------------------------
过垂虹（自作新词韵最娇）
宋朝
姜夔
【过垂虹】
自作新词韵最娇，
小红低唱我吹箫。
曲终过尽松陵路，
回首烟波十四桥。
----------------------------number 3856----------------------------
湖上寓居杂咏（苑墙曲曲柳冥冥）
宋朝
姜夔
【湖上寓居杂咏】
苑墙曲曲柳冥冥，人静山空见一灯。
荷叶似云香不断，
小船摇曳入西陵。
----------------------------number 3857----------------------------
浣溪沙（钗燕笼云晚不忺）
宋朝
姜夔
【浣溪沙】
辛亥正月二十四日，发合肥
钗燕笼云晚不忺。
拟将裙带系郎船。
别离滋味又今年。
杨柳夜寒犹自舞，
鸳鸯风急不成眠。
些儿闲事莫萦牵。
----------------------------number 3858----------------------------
浣溪沙（雁怯重云不肯啼）
宋朝
姜夔
【浣溪沙】
丙辰岁不尽五日，吴松作。
雁怯重云不肯啼。
画船愁过石塘西。
打头风浪恶禁持。
春浦渐生迎棹绿，
小梅应长亚门枝。
一年灯火要人归。
----------------------------number 3859----------------------------
浣溪沙（著酒行行满袂风）
宋朝
姜夔
【浣溪沙】
予女须家沔之山阳，左白湖，右云梦，春水方生，浸数千里，冬寒沙露，衰草入云。丙午之秋，予与安甥或荡舟采菱，或举火罝兔，或观鱼下；山行野吟，自适其适；凭虚怅望，因赋是阕。
著酒行行满袂风。
草枯霜鹘落晴空。
销魂都在夕阳中。
恨入四弦人欲老，
梦寻千驿意难通。
当时何似莫匆匆。
----------------------------number 3860----------------------------
江梅引（人间离别易多时）
宋朝
姜夔
【江梅引】
人间离别易多时。
见梅枝，忽相思。
几度小窗幽梦手同携。
今夜梦中无觅处，
漫徘徊，寒侵被，
尚未知。
湿红恨墨浅封题。
宝筝空，无雁飞。
俊游巷陌，
算空有、古木斜晖。
旧约扁舟，
心事已成非。
歌罢淮南春草赋，
又萋萋。
漂零客，泪满衣。
----------------------------number 3861----------------------------
角招（为春瘦）
宋朝
姜夔
【角招】
为春瘦，
何堪更、
绕西湖尽是垂柳。
自看烟外岫，
记得与君，
湖上携手。
君归未久，
早乱落香红千亩。
一叶凌波缥缈，
过三十六离宫，
遣游人回首。
犹有，画船障袖，
青楼倚扇，
相映人争秀。
翠翘光欲溜，
爱著宫黄，
而今时候。
伤春似旧，
荡一点、春心如酒。
写入吴丝自奏。
问谁识、曲中心，
花前友。
----------------------------number 3862----------------------------
解连环（玉鞍重倚）
宋朝
姜夔
【解连环】
玉鞍重倚。
却沉吟未上，
又萦离思。
为大乔能拨春风，
小乔妙移筝，
雁啼秋水。
柳怯云松，
更何必、十分梳洗。
道郎携羽扇，
那日隔帘，
半面曾记。
西窗夜凉雨霁。
叹幽欢未足，
何事轻弃。
问后约、空指蔷薇，
算如此溪山，
甚时重至。
水驿灯昏，
又见在、曲屏近底。
念唯有夜来皓月，
照伊自睡。
----------------------------number 3863----------------------------
玲珑四犯（垒鼓夜寒）
宋朝
姜夔
【玲珑四犯】
越中岁暮，闻箫鼓感怀。
垒鼓夜寒，垂灯春浅，匆匆时事如许！
倦游欢意少，俯仰悲今古。
江淹又吟恨赋，记当时、送君南浦。
万里乾坤，百年身世，唯有此情苦。
扬州柳垂官路，有轻盈换马，端正窥户。
酒醒明月下，梦逐潮声去。
文章信美知何用，漫赢得天涯羁旅。
教说与，春来要、寻花伴侣。
----------------------------number 3864----------------------------
满江红（仙姥来时）
宋朝
姜夔
【满江红】
满江红旧调用仄韵，多不协律。如末句云「无心扑」三字，歌者将「心」字融入去声，方谐音律。予欲以平韵为之，久不能成。因泛巢湖，闻远岸箫鼓声，问之舟师，云：「居人为此湖神姥寿也。」予因祝曰：「得一席风径至居巢，当以平韵《满江红》为迎送神曲。」言讫，风与笔俱驶，顷刻而成。末句云「闻佩环」，则协律矣。书以绿笺，沉于白浪。辛亥正月晦也。是岁六月，复过祠下，因刻之柱间。有客来自居巢云：「土人祠姥，辄能歌此词。」按曹操至濡须口，孙权遗操书曰：「春水方生，公宜速去。」操曰「孙权不欺孤」，乃彻军还。濡须口与东关相近，江湖水之所出入。予意春水方生，必有司之者，故归其功于姥云。
仙姥来时，
正一望、千顷翠澜。
旌旗共、乱云俱下，
依约前山。
命驾群龙金作轭，
相从诸娣玉为冠。
向夜深、风定悄无人，
闻珮环。
神奇处，君试看。
奠淮右，阻江南。
遣六丁雷电，别守东关。
却笑英雄无好手，
一篙春水走曹瞒。
又怎知、人在小红楼，
帘影间。
----------------------------number 3865----------------------------
霓裳中序第一（亭皋正望极）
宋朝
姜夔
【霓裳中序第一】
丙午岁，留长沙，登祝融，因得其祠神之曲，曰《黄帝盐》、《苏合香》。又于乐工故书中得商调《霓裳曲》十八阕，皆虚谱无辞。按沈氏《乐律》：《霓裳》道调。此乃商调。乐天诗云：「散序六阕」。此特二阕。未知孰是。然音节闲雅，不类今曲。予不暇尽作，作中序一阕传于世。予方羁游，感此古音，不自知其辞之怨抑也。
亭皋正望极。
乱落江莲归未得。
多病却无气力。
况纨扇渐疏，
罗衣初索。
流光过隙。
叹杏梁、双燕如客。
人何在，一帘淡月，
仿佛照颜色。
幽寂。乱蛩吟壁。
动庾信、清愁似织。
沉思年少浪迹。
笛里关山，
柳下坊陌。
坠红无信息。
漫暗水、涓涓溜碧。
飘零久，而今何意，
醉卧酒垆侧。
----------------------------number 3866----------------------------
念奴娇（闹红一舸）
宋朝
姜夔
【念奴娇】
余客武陵，湖北宪治在焉。古城野水，乔木参天。余与二三友日荡舟其间，薄荷花而饮，意象幽闲，不类人境。秋水且涸，荷叶出地寻丈，因列坐其下，上不见日，清风徐来，绿云自动。间于疏处窥见游人画船，亦一乐也。渴来吴兴，数得相羊荷花中。又夜泛西湖，光景奇绝。故以此句写之。
闹红一舸，
记来时尝与鸳鸯为侣。
三十六陂人未到，
水佩风裳无数。
翠叶吹凉，玉容销酒，
更洒菰蒲雨。
嫣然摇动，
冷香飞上诗句。
日暮青盖亭亭，
情人不见，
争忍凌波去。
只恐舞衣寒易落，
愁入西风南浦。
高柳垂阴，老鱼吹浪，
留我花间住。
田田多少，
几回沙际归路。
----------------------------number 3867----------------------------
琵琶仙（双桨来时）
宋朝
姜夔
【琵琶仙】
《吴都赋》云
：「户藏烟浦，家具画船
。」唯吴兴为然。春游之盛，西湖未能过也。己酉岁，予与萧时父载酒南郭，感遇成歌。
双桨来时，
有人似、
旧曲桃根桃叶。
歌扇轻约飞花，
蛾眉正奇绝。
春渐远，汀洲自绿，
更添了、几声啼鴂。
十里扬州，三生杜牧，
前事休说。
又还是、宫烛分烟，
奈愁里、匆匆换时节。
都把一襟芳思，
与空阶榆荚。
千万缕、藏鸦细柳，
为玉尊、起舞回雪。
想见西出阳关，
故人初别。
----------------------------number 3868----------------------------
凄凉犯
宋朝
姜夔
【凄凉犯】
绿杨巷陌秋风起，
边城一片离索。
马嘶渐远，
人归甚处，
戍楼吹角。
情怀正恶，
更衰草寒烟淡薄。
似当时、将军部曲，
迤逦度沙漠。
追念西湖上，
小舫携歌，
晚花行乐。
旧游在否？
想如今、翠凋红落。
漫写羊裙，
等新雁来时系著。
怕匆匆、
不肯寄与误后约。
----------------------------number 3869----------------------------
齐天乐（庾郎先自吟愁赋）
宋朝
姜夔
【齐天乐】
庾郎先自吟愁赋，
凄凄更闻私语。
露湿铜铺，
苔侵石井，
都是曾听伊处。
哀音似诉。
正思妇无眠，
起寻机杼。
曲曲屏山，
夜凉独自甚情绪？
西窗又吹暗雨。
为夜频断续，
相和砧杵？
候馆迎秋，
离宫吊月，
别有伤心无数。
豳诗漫与。
笑篱落呼灯，
世间儿女。
写入琴丝，
一声声更苦。
----------------------------number 3870----------------------------
庆宫春（双桨莼波）
宋朝
姜夔
【庆宫春】
绍熙辛亥除夕，予别石湖归吴兴，雪后夜过垂虹，尝赋诗云
：「笠泽茫茫雁影微
，玉峰重叠护云衣。长桥寂寞春寒夜，只有诗人一舸归
。」后五年冬，复与俞商卿、张平甫、铦朴翁自封禺同载诣梁溪，道经吴松。山寒天迥，云浪四合。中夕相呼步垂虹，星斗下垂，错杂渔火，朔吹凛凛，卮酒不能支。朴翁以衾自缠，犹相与行吟。因赋此阕，盖过旬涂稿乃定。朴翁咎余无益，然意所耽，不能自己也。平甫、商卿、朴翁皆工于诗，所出奇诡，予亦强追逐之。此行既归，各得五十余解。
双桨莼波，
一蓑松雨，
暮愁渐满空阔。
呼我盟鸥，
翩翩欲下，
背人还过木末。
那回归去，荡云雪，
孤舟夜发。
伤心重见，
依约眉山，
黛痕低压。
采香径里春寒，
老子婆娑，
自歌谁答。
垂虹西望，
飘然引去，
此兴平生难遏。
酒醒波远，
政凝想、明珰素袜。
如今安在，
唯有阑干，
伴人一霎。
----------------------------number 3871----------------------------
水龙吟（夜深客子移舟处）
宋朝
姜夔
【水龙吟】
黄庆长夜泛鉴湖，有怀归之曲，课予和之。
夜深客子移舟处，
两两沙禽惊起。
红衣入桨，青灯摇浪，
微凉意思。
把酒临风，不思归去，
有如此水。
况茂陵游倦，
长干望久，
芳心事、箫声里。
屈指归期尚未。
鹊南飞、有人应喜。
画阑桂子，留香小待，
提携影底。
我已情多，十年幽梦，
略曾如此。
甚谢郎、也恨飘零，
解道月明千里。
----------------------------number 3872----------------------------
踏莎行（燕燕轻盈）
宋朝
姜夔
【踏莎行】
自沔东来，丁未元日至金陵，江上感梦而作。
燕燕轻盈，
莺莺娇软。
分明又向华胥见。
夜长争得薄情知？
春初早被相思染。
别后书辞，
别时针线。
离魂暗逐郎行远。
淮南皓月冷千山，
冥冥归去无人管。
----------------------------number 3873----------------------------
探春慢（衰草愁烟）
宋朝
姜夔
【探春慢】
予自孩幼从先人宦于古沔，女须因嫁焉。中去复来几二十年，岂惟姊弟之爱，沔之父老儿女子亦莫不予爱也。丙午冬，千岩老人约予过苕霅，岁晚乘涛载雪而下，顾念依依，殆不能去。作此曲别郑次皋、辛克清、姚刚中诸君。
衰草愁烟，
乱鸦送日，
风沙回旋平野。
拂雪金鞭，
欺寒茸帽，
还记章台走台。
谁念漂零久，
漫赢得幽怀难写。
故人清沔相逢，
小窗闲共情话。
长限离多会少，
重访问竹西，
珠泪盈把。
雁碛波平，
渔汀人散，
老去不堪游冶。
无奈苕溪月，
又照我扁舟东下。
甚日归来，
梅花零乱春夜。
----------------------------number 3874----------------------------
惜红衣（簟枕邀凉）
宋朝
姜夔
【惜红衣】
吴兴号水晶宫，荷花盛丽。陈简斋云：「今年何以报君恩，一路荷花相送到青墩。」亦可见矣。丁未之夏，予游千岩，数往来红香中，自度此曲，以无射宫歌之。
簟枕邀凉，
琴书换日，
睡馀无力。
细洒冰泉，
并刀破甘碧。
墙头唤酒，
谁问讯、城南诗客。
岑寂。
高柳晚蝉，
说西风消息。
虹梁水陌。
鱼浪吹香，
红衣半狼藉。
维舟试望故国。
眇天北。
可惜渚边沙外，
不共美人游历。
问甚时同赋，
三十六陂秋色。
----------------------------number 3875----------------------------
湘月（五湖旧约）
宋朝
姜夔
【湘月】
长溪杨声伯典长沙楫棹
，居濒湘江，窗间所见，如燕公、郭熙画图，卧起幽适。丙午七月既望，声伯约予与赵景鲁、景望、萧和父、裕父、时父、恭父，大舟浮湘，放乎中流，山水空寒，烟月交映，凄然其为秋也
。坐客皆小冠綀服，或弹琴，或浩歌，或自酌，或援笔搜句。予度此曲，即念奴娇之鬲指声也，于双调中吹之
。鬲指亦谓之「过腔」，见晁无咎集。凡能吹竹者，便能过腔也。
五湖旧约，
问经年底事，
长负清景？
暝入西山，渐唤我，
一叶夷犹乘兴。
倦网都收，归禽时度，
月上汀洲冷。
中流容与，
画桡不点清镜。
谁解唤起湘灵，
烟鬟雾鬓，
理哀弦鸿阵。
玉麈谈玄，
叹坐客、
多少风流名胜。
暗柳萧萧，飞星冉冉，
夜久知秋信。
鲈鱼应好，
旧家乐事谁省。
----------------------------number 3876----------------------------
小重山令（人绕湘皋月坠时）
宋朝
姜夔
【小重山令】
赋潭州红梅
人绕湘皋月坠时。
斜横花树小，
浸愁漪。
一春幽事有谁知？
东风冷，
香远茜裙归。
鸥去昔游非。
遥怜花可可，
梦依依。
九疑云杳断魂啼。
相思血，
都沁绿筠枝。
----------------------------number 3877----------------------------
杏花天影（绿丝低拂鸳鸯浦）
宋朝
姜夔
【杏花天影】
丙午之冬，发沔口。丁未正月二日，道金陵。北望惟楚，风日清淑，小舟挂席，容与波上。
绿丝低拂鸳鸯浦。
想桃叶、当时唤渡。
又将愁眼与春风，
待去；
倚兰桡，更少驻。
金陵路、莺吟燕舞。
算潮水、知人最苦。
满汀芳草不成归，
日暮；
更移舟，向甚处？
----------------------------number 3878----------------------------
扬州慢（淮左名都）
宋朝
姜夔
【扬州慢】
淳熙丙申至日，予过维扬，夜雪初霁，荠麦弥望。入其城则四顾萧条，寒水自碧。暮色渐起，戍角悲吟。予怀怆然，感慨今昔，因自度此曲，千岩老人以为有黍离之悲也。
淮左名都，
竹西佳处，
解鞍少驻初程。
过春风十里，
尽荠麦青青。
自胡马窥江去后；
废池乔木，
犹厌言兵。
渐黄昏，清角吹寒，
都在空城。
杜郎俊赏，
算而今、重到须惊。
纵豆蔻词工，
青楼梦好，
难赋深情。
二十四桥仍在，
波心荡、冷月无声。
念桥边红药，
年年知为谁生！
----------------------------number 3879----------------------------
一萼红（古城阴）
宋朝
姜夔
【一萼红】
丙午人日，予客长沙别驾之观政堂。堂下曲沼，沼西负古垣，有卢橘幽篁，一径深曲。穿径而南，官梅数十株，如椒、如菽，或红破白露，枝影扶疏。著屐苍苔细石间，野兴横生，亟命驾登定王台，乱湘流、入麓山。湘云低昂，湘波容与。兴尽悲来，醉吟成调。
古城阴。
有官梅几许，
红萼未宜簪。
池面冰胶，墙阴雪老，
云意还又沉沉。
翠藤共、闲穿径竹，
渐笑语、惊起卧沙禽。
野老林泉，故王台榭，
呼唤登临。
南去北来何事，
荡湘云楚水，
目极伤心。
朱户粘鸡，金盘簇燕，
空叹时序侵寻。
记曾共、西楼雅集，
想垂柳、还袅万丝金。
待得归鞍到时，
只怕春深。
----------------------------number 3880----------------------------
忆王孙（冷红叶叶下塘秋）
宋朝
姜夔
【忆王孙】
冷红叶叶下塘秋，
长与行云共一舟。
零落江南不自由。
两绸缪，
料得吟鸾夜夜愁。
----------------------------number 3881----------------------------
永遇乐（我与先生，夙期已久）
宋朝
姜夔
【永遇乐】
次韵辛克清先生
我与先生，夙期已久。
人间无此。
不学杨郎，南山种豆，
十一征微利。
云霄直上，诸公衮衮，
乃作道边苦李。
五千言、老来受用，
肯教造物儿戏？
东冈记得，同来胥宇，
岁月几何难计。
柳老悲桓，松高对阮，
未办为邻地。
长干白下，青楼朱阁，
往往梦中槐蚁。
却不如、窪尊放满，
老夫未醉。
----------------------------number 3882----------------------------
永遇乐（云鬲迷楼，苔封很石）
宋朝
姜夔
【永遇乐】
次稼轩北固楼词韵
云鬲迷楼，苔封很石，
人向何处？
数骑秋烟，一篙寒汐，
千古空来去。
使君心在，苍厓绿嶂，
苦被北门留住。
有尊中酒差可饮，
大旗尽绣熊虎。
前身诸葛，来游此地，
数语便酬三顾。
楼外冥冥，江皋隐隐，
认得征西路。
中原生聚，神京耆老，
南望长淮金鼓。
问当时依依种柳，
至今在否？
----------------------------number 3883----------------------------
玉梅令（疏疏雪片）
宋朝
姜夔
【玉梅令】
石湖家自制此声，未有语实之，命予作。石湖宅南，隔河有圃曰苑村，梅开雪落，竹院深静，而石湖畏寒不出，故戏及之。
疏疏雪片，散入溪南苑。
春寒锁、旧家亭馆。
有玉梅几树，背立怨东风，
高花未吐，暗香已远。
公来领略，梅花能劝，
花长好、愿公更健。
便揉春为酒，翦雪作新诗，
拚一日、绕花千转。
----------------------------number 3884----------------------------
月下笛（与客携壶）
宋朝
姜夔
【月下笛】
与客携壶，
梅花过了，
夜来风雨。
幽禽自语。
啄香心，度墙去。
春衣都是柔荑剪，
尚沾惹、残茸半缕。
怅玉钿似扫，
朱门深闭，
再见无路。
凝竚，曾游处。
但系马垂杨，
认郎鹦鹉。
扬州梦觉，
彩云飞过何许？
多情须倩梁间燕，
问吟袖弓腰在否？
怎知道、误了人，
年少自恁虚度！
----------------------------number 3885----------------------------
鹧鸪天（柏绿椒红事事新）
宋朝
姜夔
【鹧鸪天】
丁巳元日
柏绿椒红事事新，
隔篱灯影贺年人。
三茅钟动西窗晓，
诗鬓无端又一春。
慵对客，缓开门，
梅花闲伴老来身。
娇儿学作人间字，
郁垒神荼写未真。
----------------------------number 3886----------------------------
鹧鸪天（肥水东流无尽期）
宋朝
姜夔
【鹧鸪天】
元夕有所梦
肥水东流无尽期，
当初不合种相思。
梦中未比丹青见，
暗里忽惊山鸟啼。
春未绿，鬓先丝。
人间别久不成悲。
谁教岁岁红莲夜，
两处沉吟各自知。
----------------------------number 3887----------------------------
鹧鸪天（京洛风流绝代人）
宋朝
姜夔
【鹧鸪天】
己酉之秋，苕溪记所见。
京洛风流绝代人，
因何风絮落溪津？
笼鞋浅出鸦头袜，
知是凌波缥缈身。
红乍笑，绿长嚬。
与谁同度可怜春？
鸳鸯独宿何曾惯，
化作西楼一缕云。
----------------------------number 3888----------------------------
鹧鸪天（辇路珠帘两行垂）
宋朝
姜夔
【鹧鸪天】
十六夜出
辇路珠帘两行垂，
千枝银烛舞凄凄。
东风历历红楼下，
谁识三生杜牧之。
欢正好，夜何其。
明朝春过小桃枝。
鼓声渐远游人散，
惆怅归来有月知。
----------------------------number 3889----------------------------
鹧鸪天（巷陌风光纵赏时）
宋朝
姜夔
【鹧鸪天】
正月十一日观灯
巷陌风光纵赏时，
笼纱未出马先嘶。
白头居士无呵殿，
只有乘肩小女随。
花满市，月侵衣，
少年情事老来悲。
沙河塘上春寒浅，
看了游人缓缓归。
----------------------------number 3890----------------------------
鹧鸪天（忆昨天街预赏时）
宋朝
姜夔
【鹧鸪天】
元夕不出
忆昨天街预赏时，
柳悭梅小未教知。
而今正是欢游夕，
却怕春寒自掩扉。
帘寂寂，月低低，
旧情惟有绛都词。
芙蓉影暗三更后，
卧听邻娃笑语归。
----------------------------number 3891----------------------------
贺新郎（浪涌孤亭起）
宋朝
蒋捷
【贺新郎】
吴江
浪涌孤亭起，
是当年、蓬莱顶上，
海风飘坠。
帝遣江神长守护，
八柱蛟龙缠尾。
斗吐出、寒烟寒雨。
昨夜鲸翻坤轴动，
卷雕翚、掷向虚空里。
但留得，绛虹住。
五湖有客扁舟舣，
怕群仙、重游到此，
翠旌难驻。
手拍阑干呼白鹭，
为我殷勤寄语；
奈鹭也、惊飞沙渚。
星月一天云万壑，
览茫茫、宇宙之何处？
鼓双楫，浩歌去。
----------------------------number 3892----------------------------
贺新郎（梦冷黄金屋）
宋朝
蒋捷
【贺新郎】
梦冷黄金屋。
叹秦筝、斜鸿阵里，
素弦尘扑。
化作娇莺飞归去，
犹认纱窗旧绿。
正过雨、荆桃如菽。
此恨难平君知否，
似琼台涌起弹棋局。
消瘦影，嫌明烛。
鸳楼碎泻东西玉。
问芳踪、何时再展，
翠钗难卜。
待把宫眉横云样，
描上生绡画幅。
怕不是、新来装束。
彩扇红牙今都在，
恨无人解听开元曲。
空掩袖，倚寒竹。
----------------------------number 3893----------------------------
贺新郎（渺渺啼鸦了）
宋朝
蒋捷
【贺新郎】
秋晓
渺渺啼鸦了。
互鱼天，寒生峭屿，
五湖秋晓。
竹几一灯人做梦，
嘶马谁行古道。
起搔首、窥星多少。
月有微黄篱无影，
挂牵牛数朵青花小。
秋太淡，添红枣。
愁痕倚赖西风扫。
被西风、翻催鬓鬒，
与秋俱老。
旧院隔霜帘不卷，
金粉屏边醉倒。
计无此、中年怀抱。
万里江南吹箫恨，
恨参差白雁横天杪。
烟未敛，楚山杳。
----------------------------number 3894----------------------------
贺新郎（深阁帘垂绣）
宋朝
蒋捷
【贺新郎】
兵后寓吴
深阁帘垂绣。
记家人、软语灯边，
笑涡红透。
万叠城头哀怨角，
吹落霜花满袖。
影厮伴、东奔西走。
望断乡关知何处，
羡寒鸦、到着黄昏后。
一点点，归杨柳。
相看只有山如旧。
叹浮云、本是无心，
也成苍狗。
明日枯荷包冷饭，
又过前头小阜。
趁未发、且尝村酒。
醉探枵囊毛锥在，
问邻翁、要写《牛经》否。
翁不应，但摇手。
----------------------------number 3895----------------------------
贺新郎（甚矣君狂矣）
宋朝
蒋捷
【贺新郎】
乡土以狂得罪，赋此饯行
甚矣君狂矣。
想胸中、些儿磊磈，
酒浇不去。
据我看来何所似，
一似韩家五鬼。
又一似、杨家风子。
怪鸟啾啾鸣未了，
被天公、捉在樊笼里。
这一错，铁难铸。
濯溪雨涨荆溪水。
送君归、斩蛟桥外，
水光清处。
世上恨无楼百尺，
装着许多俊气。
做弄得、栖栖如此。
临别赠言朋友事，
有殷勤、六字君听取：
节饮食，慎言语。
----------------------------number 3896----------------------------
梅花引（白鸥问我泊孤舟）
宋朝
蒋捷
【梅花引】
荆溪阻雪
白鸥问我泊孤舟，
是身留，是心留？
心若留时，
何事锁眉头？
风拍小帘灯晕舞，
对闲影，冷清清，
忆旧游。
旧游旧游今在否？
花外楼，柳下舟。
梦也梦也，梦不到，
寒水空流。
漠漠黄云，
湿透木棉裘。
都道无人愁似我，
今夜雪，
有梅花，似我愁。
----------------------------number 3897----------------------------
女冠子（蕙花香也）
宋朝
蒋捷
【女冠子】
蕙花香也。
雪晴池馆如画。
春风飞到，
宝钗楼上，
一片笙箫，
琉璃光射。
而今灯漫挂。
不是暗尘明月，
那时元夜。
况年来、心懒意怯，
羞与蛾儿争耍。
江城人悄初更打。
问繁华谁解，
再向天公借。
剔残红灺。
但梦里隐隐，
钿车罗帕。
吴笺银粉砑。
待把旧家风景，
写成闲话。
笑绿鬟邻女，
倚窗犹唱，
夕阳西下。
----------------------------number 3898----------------------------
少年游（枫林红透晚烟青）
宋朝
蒋捷
【少年游】
枫林红透晚烟青，
客思满鸥汀。
二十年来，
无家种竹，
犹借竹为名。
春风未了秋风到，
老去万缘轻。
只把平生，
闲吟闲咏，
谱作棹歌声。
----------------------------number 3899----------------------------
声声慢（黄花深巷）
宋朝
蒋捷
【声声慢】
秋声
黄花深巷，
红叶低窗，
凄凉一片秋声。
豆雨声来，
中间夹带风声。
疏疏二十五点，
丽谯门、不锁更声。
故人远，
问谁摇玉佩，
檐底铃声？
彩角声吹月堕，
渐连营马动，
四起笳声。
闪烁邻灯，
灯前尚有砧声。
知他诉愁到晓，
碎哝哝、多少蛩声！
诉未了，
把一半、分与雁声。
----------------------------number 3900----------------------------
霜天晓角（人影窗纱）
宋朝
蒋捷
【霜天晓角】
人影窗纱，
是谁来折花？
折则从他折去，
知折去、向谁家？
檐牙，枝最佳。
折时高折些。
说与折花人道：
须插向、鬓边斜。
----------------------------number 3901----------------------------
尾犯（夜倚读书床）
宋朝
蒋捷
【尾犯】
寒夜
夜倚读书床，
敲碎唾壶，
灯晕明灭。
多事西风，
把斋铃频掣。
人共语、温温芋火，
雁孤飞、萧萧桧雪。
遍阑干外，
万顷鱼天，
未了予愁绝。
鸡边长剑舞，
念不到、此样豪杰。
瘦骨棱棱，
但凄其衾铁。
是非梦、无痕堪忆，
似双瞳、缤纷翠缬。
浩然心在，
我逢着、梅花便说。
----------------------------number 3902----------------------------
燕归梁（我梦唐宫春昼迟）
宋朝
蒋捷
【燕归梁】
风莲
我梦唐宫春昼迟，
正舞到、曳裾时。
翠云队仗绛霞衣，
慢腾腾，手双垂。
忽然急鼓催将起，
似彩凤、乱惊飞。
梦回不见万琼妃，
见荷花，被风吹。
----------------------------number 3903----------------------------
一剪梅（一片春愁待酒浇）
宋朝
蒋捷
【一剪梅】
舟过吴江
一片春愁待酒浇。
江上舟摇，
楼上帘招。
秋娘渡与泰娘桥，
风又飘飘，
雨又萧萧。
何日归家洗客袍？
银字笙调，
心字香烧。
流光容易把人抛，
红了樱桃，
绿了芭蕉。
----------------------------number 3904----------------------------
虞美人（少年听雨歌楼上）
宋朝
蒋捷
【虞美人】
听雨
少年听雨歌楼上，
红烛昏罗帐。
壮年听雨客舟中，
江阔云低，
断雁叫西风。
而今听雨僧庐下，
鬓已星星也。
悲欢离合总无情，
一任阶前，
点滴到天明。
----------------------------number 3905----------------------------
减字木兰花（朝云横度）
宋朝
蒋兴祖女
【减字木兰花】
朝云横度，
辘辘车声如水去。
白草黄沙，
月照孤村三两家。
飞鸿过也，
万结愁肠无昼夜。
渐近燕山，
回首乡关归路难。
----------------------------number 3906----------------------------
望江南（春睡起）
宋朝
金德淑
【望江南】
春睡起，
积雪满燕山。
万里长城横缟带，
六街灯火已阑珊。
人立玉楼间。
----------------------------number 3907----------------------------
字字双（床头锦衾斑复斑）
唐朝
王丽珍
【字字双】
床头锦衾斑复斑，
架上朱衣殷复殷。
空庭明月闲复闲，
夜长路远山复山。
----------------------------number 3908----------------------------
金屑眼中翳（金屑眼中翳）
唐朝
文偃
【金屑眼中翳】
金屑眼中翳，衣珠法上尘。
己灵犹不重，佛视为何人？
----------------------------number 3909----------------------------
春残
又是春残也
唐朝
翁宏
【春残】
又是春残也，如何出翠帏？
落花人独立，微雨燕双飞。
寓目魂将断，经年梦亦非。
那堪向愁夕，萧飒暮蝉辉。
----------------------------number 3910----------------------------
秋寄从兄贾岛
暝虫喧暮色
唐朝
无可
【秋寄从兄贾岛】
暝虫喧暮色，默思坐西林。
听雨寒更彻，开门落叶深。
昔因京邑病，并起洞庭心。
亦是吾兄事，迟回共至今。
----------------------------number 3911----------------------------
瀑布联句
千岩万壑不辞劳
唐朝
香严閒禅师
【瀑布联句】
千岩万壑不辞劳，远看方知出处高。（禅师）
溪涧岂能留得住，终归大海作波涛。（李忱）
----------------------------number 3912----------------------------
军城早秋（昨夜秋风入汉关）
唐朝
严武
【军城早秋】
昨夜秋风入汉关，
朔云边月满西山。
更催飞将追骄虏，
莫遣沙场匹马还。
----------------------------number 3913----------------------------
访城西友人别墅
澧水桥西小路斜
唐朝
雍陶
【访城西友人别墅】
澧水桥西小路斜，
日高犹未到君家。
村园门巷多相似，
处处春风枳壳花。
----------------------------number 3914----------------------------
劝行乐（老去风光不属身）
唐朝
雍陶
【劝行乐】
老去风光不属身，
黄金莫惜买青春；
白头纵作花园主，
醉折花枝是别人。
----------------------------number 3915----------------------------
题情尽桥
从来只有情难尽
唐朝
雍陶
【题情尽桥】
从来只有情难尽，
何事名为情尽桥。
自此改名为折柳，
任他离恨一条条。
----------------------------number 3916----------------------------
天津桥春望
津桥春水浸红霞
唐朝
雍陶
【天津桥春望】
津桥春水浸红霞，
烟柳风丝拂岸斜。
翠辇不来金殿闭，
宫莺衔出上阳花。
----------------------------number 3917----------------------------
江陵愁望寄子安（枫叶千枝复万枝）
唐朝
鱼玄机
【江陵愁望寄子安】
枫叶千枝复万枝，
江桥掩映暮帆迟。
忆君心似西江水，
日夜东流无歇时。
----------------------------number 3918----------------------------
古宴曲
雉扇合蓬莱
唐朝
于濆
【古宴曲】
雉扇合蓬莱，朝车回紫陌。
重门集嘶马，言宴金张宅。
燕娥奉卮酒，低鬟若无力。
十户手胼胝，凤凰钗一只。
高楼齐下视，日照罗衣色。
笑指负薪人，不信生中国。
----------------------------number 3919----------------------------
劝酒
劝君金屈卮
唐朝
于武陵
【劝酒】
劝君金屈卮，满酌不须辞。
花发多风雨，人生足别离。
----------------------------number 3920----------------------------
赠卖松人
入市虽求利
唐朝
于武陵
【赠卖松人】
入市虽求利，怜君意独真。
欲将寒涧树，卖与翠楼人。
瘦叶几经雪，淡花应少春。
长安重桃李，徒染六街尘！
----------------------------number 3921----------------------------
登单于台
边兵春尽回
唐朝
张蠙
【登单于台】
边兵春尽回，独上单于台。
白日地中出，黄河天外来。
沙翻痕似浪，风急响疑雷。
欲向阴关度，阴关晓不开。
----------------------------number 3922----------------------------
夏日题老将林亭
百战功成翻爱静
唐朝
张蠙
【夏日题老将林亭】
百战功成翻爱静，侯门渐欲似仙家。
墙头雨细垂纤草，水面风回聚落花。
井放辘轳闲浸酒，笼开鹦鹉报煎茶。
几人图在凌烟阁，曾不交锋向塞沙？
----------------------------number 3923----------------------------
雪诗
长安大雪天
唐朝
张孜
【雪诗】
长安大雪天，鸟雀难相觅。
其中豪贵家，捣椒泥四壁。
到处爇红炉，周回下罗幂。
暖手调金丝，蘸甲斟琼液。
醉唱玉尘飞，困融香汁滴。
岂知饥寒人，手脚生皴劈。
----------------------------number 3924----------------------------
三十年来寻剑客（三十年来寻剑客）
唐朝
志勤
【三十年来寻剑客】
三十年来寻剑客，
几回落叶又抽枝。
自从一见桃花后，
直至如今更不疑。
----------------------------number 3925----------------------------
题竹林寺（岁月人间足）
唐朝
朱放
【题竹林寺】
岁月人间足，烟霞此地多。
殷勤竹林寺，更得几回过。
----------------------------number 3926----------------------------
凭阑人（客有吴郎吹洞箫）
元朝
倪瓒
【越调
凭阑人】
赠吴国良
客有吴郎吹洞箫，
明月沉江春雾晓。
湘灵不可招，
水云中环佩摇。
----------------------------number 3927----------------------------
人月圆（惊回一枕当年梦）
元朝
倪瓒
【黄钟
人月圆】
惊回一枕当年梦，渔唱起南津。
画屏云嶂，池塘春草，无限销魂。
旧家应在，梧桐覆井，杨柳藏门。
闲身空老，孤篷听雨，灯火江村。
----------------------------number 3928----------------------------
人月圆（伤心莫问前朝事）
元朝
倪瓒
【黄钟
人月圆】
伤心莫问前朝事，
重上越王台。
鹧鸪啼处，
东风草绿，
残照花开。
怅然孤啸，
青山故国，
乔木苍苔。
当时明月，
依依素影，
何处飞来？
----------------------------number 3929----------------------------
题郑所南画兰（秋风兰蕙化为茅）
元朝
倪瓒
【题郑所南画兰】
秋风兰蕙化为茅，
南国凄凉气已消。
只有所南心不改，
泪泉和墨写离骚。
----------------------------number 3930----------------------------
小桃红（一江秋水澹寒烟）
元朝
倪瓒
【越调
小桃红】
一江秋水澹寒烟，水影明如练。
眼底离愁数行雁，雪晴天。
绿红蓼参差见。
吴歌荡桨，一声哀怨，惊起白鹭眠。
----------------------------number 3931----------------------------
折桂令（草茫茫秦汉陵阙）
元朝
倪瓒
【正宫
折桂令】
拟张鸣善
草茫茫秦汉陵阙，
世代兴亡，却便似月影圆缺。
山人家堆案图书，
当窗松桂，满地薇蕨，
侯门深何须刺谒，
白云自可悦怡。
到如今世事难说，
天地间不见一个英雄，
不见一个豪杰！
----------------------------number 3932----------------------------
清江引（恩情已随纨扇歇）
元朝
钱霖
【双调
清江引】
恩情已随纨扇歇，
攒到愁时节。
梧桐一叶秋，
砧杵千家月，
多的是几声儿檐外铁。
----------------------------number 3933----------------------------
清江引（高歌一壶新酿酒）
元朝
钱霖
【双调
清江引】
高歌一壶新酿酒，
睡足蜂衙后。
雪深鹤梦寒，
石老松花瘦。
不如五株门外柳。
----------------------------number 3934----------------------------
清江引（梦回昼长帘半卷）
元朝
钱霖
【双调
清江引】
梦回昼长帘半卷，
门掩荼蘼院。
蛛丝挂柳绵，
燕嘴粘花片，
啼莺一声春去远。
----------------------------number 3935----------------------------
朝天子（江声撼枕）
元朝
乔吉
【中吕
朝天子】
渔父词
江声撼枕
江声撼枕，一川残月，满目遥岑。
白云流水无人禁，胜似山林。
钓晚霞寒波濯锦，看秋潮夜海熔金。
村醪窨，何人共饮？鸥鹭是知心。
----------------------------number 3936----------------------------
朝天子（暖烘，醉客）
元朝
乔吉
【中吕
朝天子】
小娃琵琶
暖烘，醉客，
逼匝的芳心动。
雏莺声在小帘栊，
唤醒花前梦。
指甲纤柔，眉儿轻纵，
和相思曲未终。
玉葱，翠峰，
娇怯琵琶重。
----------------------------number 3937----------------------------
朝天子（疏狂逸客）
元朝
乔吉
【中吕
朝天子】
渔父词
疏狂逸客
疏狂逸客，一樽酒尽，百尺帆开。
划然长啸西风快，海上潮来。
入万顷玻璃世界，望三山翡翠楼台。
纶竿外，江湖水窄，回首是蓬莱。
----------------------------number 3938----------------------------
春闺怨（黑海春愁浑无处躲）
元朝
乔吉
【双调
春闺怨】
黑海春愁浑无处躲，
嫩香腻玉渐消磨。
瘦呵也不似今春个。
无奈何！
自画双蛾，添得越愁多。
----------------------------number 3939----------------------------
殿前欢（拍栏杆）
元朝
乔吉
【双调
殿前欢】
登江山第一楼
拍栏杆，雾花吹鬓海风寒，
浩歌惊得浮云散。
细数青山，指蓬莱一望间。
纱巾岸，鹤背骑来惯。
举头长啸，直上天坛。
----------------------------number 3940----------------------------
红绣鞋（脸儿嫩难藏酒晕）
元朝
乔吉
【中吕
红绣鞋】
书所见
脸儿嫩难藏酒晕，
扇儿薄不隔歌尘。
佯整金钗暗窥人。
凉风醒醉眼，
明月破诗魂。
料今宵怎睡得稳。
----------------------------number 3941----------------------------
疁（重燃绛蜡）
宋朝
韩疁
【疁】
重燃绛蜡，
年华衮衮惊心。
饯旧迎新，
能消几刻光阴。
老来可惯通宵饮
待不眠、还怕寒侵。
掩清尊，多谢梅花，
伴我微吟。
邻娃已试春妆了，
更蜂腰簇翠，
燕股横金。
勾引东风，
也知芳思难禁。
朱颜那有年年好，
逞艳游、赢取如今。
恣登临：残雪楼台，
迟日园林。
----------------------------number 3942----------------------------
贺新郎（万事佯休去）
宋朝
韩淲
【贺新郎】
坐上有举昔人《贺新郎》一词，极壮，酒半用其韵。
万事佯休去。
漫栖迟、灵山起雾，
玉溪流渚。
击楫凄凉千古意，
怅怏衣冠南渡。
泪暗洒、神州沉处。
多少胸中经济略，
气□□、
郁郁愁金鼓。
空自笑，听鸡舞。
天关九虎寻无路。
叹都把、生民膏血，
尚交胡虏。
吴蜀江山元自好，
形势何能尽语。
但目尽、东南风土。
赤壁楼船应似旧，
问子瑜公瑾今安否。
割舍了，对君举。
----------------------------number 3943----------------------------
清平乐（美人娇小）
宋朝
李从周
【清平乐】
美人娇小。
镜里容颜好。
秀色侵人春帐晓。
郎去几时重到
叮咛记取儿家：
碧云隐映红霞；
直下小桥流水，
门前一树桃花。
----------------------------number 3944----------------------------
鹧鸪天（雨湿西风水面烟）
宋朝
韩淲
【鹧鸪天】
雨湿西风水面烟。
一巾华发上溪船。
帆迎山色来还去，
橹破滩痕散复圆。
寻浊酒，试吟篇。
避人鸥鹭更翩翩。
五更犹作钱塘梦，
睡觉方知过眼前。
----------------------------number 3945----------------------------
酹江月（神州沉陆）
宋朝
胡世将
【酹江月】
神州沉陆，
问谁是、
一范一韩人物。
北望长安应不见，
抛却关西半壁。
塞马晨嘶，
胡笳夕引，
赢得头如雪。
三秦往事，
只数汉家三杰。
试看百二山河，
奈君门万里，
六师不发。
阃外何人，
回首处、
铁骑千群都灭。
拜将台欹，
怀贤阁杳，
空指冲冠发。
阑干拍遍，
独对中天明月。
----------------------------number 3946----------------------------
霜天晓角（情刀无斤斸）
宋朝
华岳
【霜天晓角】
情刀无斤斸，
割尽相思肉。
说后说应难尽，
除非是、写成轴。
帖儿烦付祝，
休对旁人读。
恐怕那懑知后，
和它也泪瀑漱。
----------------------------number 3947----------------------------
汉宫春（潇洒江梅）
宋朝
晁冲之
【汉宫春】
梅
潇洒江梅，
向竹梢稀处，
横两三枝。
东君也不爱惜，
雪压风欺。
无情燕子，
怕春寒、轻失花期。
惟是有、南来归雁，
年年长见开时。
清浅小溪如练，
问玉堂何似，
茅舍疏篱？
伤心故人去后，
冷落新诗。
微云淡月，
对孤芳、分付他谁。
空自倚、清香未减，
风流不在人知。
----------------------------number 3948----------------------------
临江仙（忆昔西池池上饮）
宋朝
晁冲之
【临江仙】
忆昔西池池上饮，
年年多少欢娱。
别来不寄一行书。
寻常相见了，
犹道不如初。
安稳锦屏今夜梦，
月明好渡江湖。
相思休问定何如。
情知春去后，
管得落花无？
----------------------------number 3949----------------------------
如梦令（墙外辘轳金井）
宋朝
晁冲之
【如梦令】
墙外辘轳金井，
惊梦懵腾初省。
深院闭斜阳，
燕入阴阴帘影。
人静，人静。
花落鸟啼风定。
----------------------------number 3950----------------------------
浣溪沙（清润风光雨后天）
宋朝
晁端礼
【浣溪沙】
清润风光雨后天。
蔷薇花谢绿窗前。
碧琉璃瓦欲生烟。
十里闲情凭蝶梦，
一春幽怨付鲲弦。
小楼今夜月重圆。
----------------------------number 3951----------------------------
绿头鸭（晚云收）
宋朝
晁端礼
【绿头鸭】
咏月
晚云收，
淡天一片琉璃。
烂银盘、来从海底，
皓色千里澄辉。
莹无尘、素娥澹伫；
静可数、丹桂参差。
玉露初零，
金风未凛，
一年无似此佳时。
露坐久，疏萤时度，
乌鹊正南飞。
瑶台冷，栏干凭暖，
欲下迟迟。
念佳人音尘别后，
对此应解相思。
最关情、漏声正永，
暗断肠、花影偷移。
料得来宵，
清光未减，
阴晴天气又争知？
共凝恋，如今别后，
还是隔年期。
人强健，
清樽素影，
长愿相随。
----------------------------number 3952----------------------------
水龙吟（倦游京洛风尘）
宋朝
晁端礼
【水龙吟】
咏月
倦游京洛风尘，
夜来病酒无人问。
九衢雪少，
千门月淡，
元宵灯近。
香散梅梢，
冻消池面，
一番春信。
记南楼醉里，
西城宴阕，
都不管、人春困。
屈指流年未几，
早人惊、潘郎双鬓。
当时体态，
如今情绪，
多应瘦损。
马上墙头，
纵教瞥见，
也难相认。
凭阑干，
但有盈盈泪眼，
把罗襟揾。
----------------------------number 3953----------------------------
绿头鸭（晚云收）
宋朝
晁元礼
【绿头鸭】
晚云收，淡天一片琉璃。
烂银盘、来从海底，皓色千里澄辉。
莹无尘、素娥淡伫，静可数、丹桂参差。
玉露初零，金风未凛，一年无似此佳时。
露坐久、疏萤时度，乌鹊正南飞。
瑶台冷，阑干凭暖，欲下迟迟。
念佳人、音尘别后，对此应解相思。
最关情、漏声正永，暗断肠、花阴偷移。
料得来宵，清光未减，阴晴天气又争知。
共凝恋、如今别后，还是隔年期。
人强健，清尊素影，长愿相随。
----------------------------number 3954----------------------------
临江仙（四海十年兵不解）
宋朝
陈克
【临江仙】
四海十年兵不解，
胡尘直到江城。
岁华销尽客心惊。
疏髯浑如雪，
衰涕欲生冰。
送老齑盐何处是？
我缘应在吴兴。
故人相望若为情。
别愁深夜雨，
孤影小窗灯。
----------------------------number 3955----------------------------
菩萨蛮（赤栏桥尽香街直）
宋朝
陈克
【菩萨蛮】
赤栏桥尽香街直，
笼街细柳娇无力。
金碧上青空，
花晴帘影红。
黄衫飞白马，
日日青楼下。
醉眼不逢人，
午香吹暗尘。
----------------------------number 3956----------------------------
谒金门（愁脉脉）
宋朝
陈克
【谒金门】
愁脉脉，
目断江南江北。
烟树重重芳信隔，
小楼山几尺。
细草孤云斜日，
一向弄晴天色。
帘外落花飞不得，
东风无气力。
----------------------------number 3957----------------------------
生查子（相思意已深）
宋朝
陈亚
【生查子】
相思意已深，
白纸书难足。
字字苦参商，
故要檀郎读。
分明记得约当归，
远至樱桃熟。
何事菊花时，
犹未回乡曲？
----------------------------number 3958----------------------------
菩萨蛮（春时江上廉纤雨）
宋朝
江开
【菩萨蛮】
春时江上廉纤雨，
张帆打鼓开船去。
秋晚恰归来，
看看船又开。
嫁郎如未嫁，
长是凄凉夜。
情少利心多，
郎如年少何
----------------------------number 3959----------------------------
霜天晓角（寒江夜宿）
宋朝
黄机
【霜天晓角】
仪真江上夜泊
寒江夜宿，
长啸江之曲。
水底鱼龙惊动，
风卷地，
浪翻屋。
诗情吟未足，
酒兴断还续。
草草兴亡休问，
功名泪，欲盈掬。
----------------------------number 3960----------------------------
忆秦娥（秋萧索）
宋朝
黄机
【忆秦娥】
秋萧索，
梧桐落尽西风恶。
西风恶，数声新雁，
数声残角。
离愁不管人飘泊，
年年孤负黄花约。
黄花约，几重庭院，
几重帘幕。
----------------------------number 3961----------------------------
柳梢青（病酒心情）
宋朝
黄简
【柳梢青】
病酒心情。
唤愁无限，
可奈流莺。
又是一年，
花惊寒食，
柳认清明。
天涯翠巘层层。
是多少、长亭短亭。
倦倚东风，
只凭好梦，
飞到银屏。
----------------------------number 3962----------------------------
丝雨新停
当代
闫弘轩
晓月流香远山岗，新风低云露逢霜。
恋花无心蝶无情，可怜旧芳无限伤。
----------------------------number 3963----------------------------
雨夜思乡
当代
闫弘轩
红闲绿醉秋尽颓，霏雨无味夜已寐。
渔火穿烟对无眠，潮涨潮退相思泪。
----------------------------number 3964----------------------------
思乡
当代
闫弘轩
玄着轻霜横北斗，风定云平新月瘦。
夜半还乡恨梦短，暗换春秋又乡愁。
----------------------------number 3965----------------------------
八月十五未团圆
当代
闫弘轩
枯夜稀星残风卷
落木归鸟桥头见
银阕本应今夜圆
却化素娥断肠烟
----------------------------number 3966----------------------------
我的高考作文
当代
闫弘轩
巴蜀膏腴染绿天，秦岭飞断凌霄间，
佛卧峨眉润三江，道隐青城济飞仙。
绵绵兮五千载河汉灿烂，济济兮无数众古今骚客。
雅文昭昭，车载斗量岂能尽，
贤人厚情，累牍连篇詎可吟。
蜀学从兹比齐鲁，文宗自古出巴蜀，
学赋诗仙共诗圣，独蜀有才如连珠。
上善若水导江沱，大禹西羌流润河，
李冰治水都江堰，水脉如扇地如箩。
倚四面险川，厉精图治勤播种。
仗阳春有脚，呕心沥血苦耕耘。
古之感巴蜀粮仓，天下不尽，
蜀相云益州塞险，沃野千里。
青州从事盈瑶池，龙团雀舌浸九江，
荜门圭窦未尝有，阀阅朱门傍山走。
货贿山积日月市，商旅载涂辘辘车，
伎巧百工繁雄富，管弦歌舞飘乡庐。
非珍馐不食，毋华裾不着，
其民也自得，击壤而歌：
日出而作，日入而息，凿井而饮，耕田而食，帝利于我何有哉？
人间山水观在蜀，天府之国万卷书，
巍巍奇山拔地起
淼淼秀水横天去。
烟树晴岚梦江天，古刹晚钟响远帆，
菱歌泛夜舞仙女，云花弄晴伴鸟啼。
瀑布岭头悬，苍碧空中垂白练，
群山湖内翠，水晶盘里拥青螺。
悠悠兮与浩气俱爽，洋洋兮同天籁共享。
若非蕊珠落天府，异乡焉得忘归乎？
戊子年初夏，久旱逢甘澍，
风雨起兮石燕飞，天大雨兮商羊舞。
螮蝀环天走，云销花尽湿，
烟丝醉软处，弱柳抚嫩枝。
未时二刻，大难倏临，呑天无处，陷地不遗。
狂沙弥天，贯尾横穹，会际漫漫，天脉怔断。
天愈暗，地愈幻，山河失色，日月无辉，奔雷骤鸣，惊狼哀号。
未几地乃定，苍穹始放明，昔时广厦矗，而今残瓦悬。
哀声遍野彻，惊魂哭肠断，山泣花失色，断壁倚颓垣。
硗地代美田，锦秀化尘埃，万家风雨寒。
悲悯泣童殇，惨对子失娘，血泪尽哀江，痛闻妇刨郎。
兄残弟却亡，亲朋尸横岗，白发奠青丝
桃李恸师丧。
彼苍者天，彼厚着地，一川黎庶，胡罪尔乃？
君不见天堑坤维设函关，虎壁羊肠行路难，君不见嵯峨秦岭横峨嵋，黄鹤欲渡不得飞。
花甲老翁，即行始往，栉风沐雨，披星戴月。
跋山涉水，率众抢险，舍身度外，躬亲救援，自暮达曙，目不交睫，尽智竭力，抚兵安民。
狼烟起，战鼓擂，云蔽长空神兵现，雄兵百万从头越。
身似岩，心如铁，热血沸腾神州原，豪气劲壮九重天。
行军未与亲人别，奔驰巴蜀赴险川，踏阎罗，破冥关，愿抛忠骨定青山。
八方仁人齐云集，四海豪杰皆聚揽，九州同心竞解囊，金银白璧献渝川，阴阳咫尺遥相望，悬壶济世华佗忙，万里奔波不解鞍，犹望旧巷儿唤娘。
烟凝积水风含泪，惊鸟啼木残花坠，无语东流长江水，离人哀泣举国悲。
三杯絮酒酹故人，燃香飞屑悼亡魂，浊泪纷纷挥冥纸，泣血丧明恸鬼神。
重载乾坤凝泪痕，共理乱坟华夏振，清风万里破沉沦，再起扑地锦官城。
人道是，成败付与风消去，何愁浮云且飘西。
中华沧桑经几何，濡染风云不变色。何故之至于是耶？
以其元首贤明世莫及，以其河清海晏金城固，以其万众之情若桑梓之连。
噫吁嘻，中华独完于世，唯以不泯中国心。
----------------------------number 3967----------------------------
怆
当代
闫弘轩
尘封断桥路
野芳飞不住
秋风铸萧瑟
惟我独寂莫
----------------------------number 3968----------------------------
独酌
当代
闫弘轩
长袖舞飞燕，曲终愁未现。
杜康本无情，入杯月难圆。
----------------------------number 3969----------------------------
风蚀月
当代
闫弘轩
有意使得回天力
无心飞蛾取灭亡
万里长城今尚在
胡人依旧牧江山
----------------------------number 3970----------------------------
聊赖苍天
当代
闫弘轩
老木无心向天倚
半卷西风恋残壁
可怜桃花起涟漪
小轩窗外梦犹忆
----------------------------number 3971----------------------------
狂
当代
闫弘轩
我意冷嘲对天闹
万里长空只尺高
厉吒风云又如何
年少不狂枉今朝
----------------------------number 3972----------------------------
旅夜他乡
当代
闫弘轩
风懒月醉一星阑，夜凝微霜断云暗。
或见亲朋旧巷里，寒侵人醒梦未断。
----------------------------number 3973----------------------------
梦
当代
闫弘轩
飞花舞残阳飘落，惊鸿鸣风起云破。
寒星泣流水无情，梦里看彩华迷烁。
----------------------------number 3974----------------------------
秋
当代
闫弘轩
日走浅云留，望山对穿秋。
晚来天欲雨，一水不夜舟。
----------------------------number 3975----------------------------
思
当代
闫弘轩
孤影坐观夜明灯，星冷虫鸣三两声。
花下独酌思幼日，月卧西山已三更。
----------------------------number 3976----------------------------
思却
当代
闫弘轩
云青风疾夜茫茫
天旷月寒泪行行
纵使春风抚满地
难绿心田愁思量
----------------------------number 3977----------------------------
无题
当代
闫弘轩
曲径沿山走，碧水石下流。
飞鸿嬉闲云，美酒倚孤舟。
----------------------------number 3978----------------------------
笑云
当代
闫弘轩
鸟鸣空林繁花静，风点枝头舞蝶轻。
柔水笑云独自流，水却羡云与天行。
----------------------------number 3979----------------------------
雅木谈香
当代
闫弘轩
一叶惊起满天秋，雅木凝珠曲径幽。
蝶走花落香销去，清风小舟一壶酒。
----------------------------number 3980----------------------------
游园
当代
闫弘轩
苍碧微波起，皦日压枝低。
新风弄野绿，御舟笑云稀。
----------------------------number 3981----------------------------
骤雨夜
当代
闫弘轩
劲雨夜袭城，鸣雷三两声。
孤枕怎成眠，起身欲掌灯。
----------------------------number 3982----------------------------
诉衷情
乡春
当代
夏清男
诉衷情
乡春
雪作飞花输段香
逢春把身藏
远村春色如画
云间媚
娇阳
草色淡，柳微黄
燕飞忙
临高目叹
桃花飞时
人已他乡
----------------------------number 3983----------------------------
乡夏
当代
夏清男
乡夏
远近闻蝉噪，林荫觉风清。
星夜观北斗，别枝见月明。
鱼虾镜中戏，蟾蛙池畔鸣。
朝云才布雨，夕阳已预晴。
----------------------------number 3984----------------------------
小驻书怀
当代
夏清男
小驻书怀
涩雨清秋，
落叶飘飞．
数不尽寒鸦点点．
晁望远，
百木萧萧．
独行落花石径，
伤叹流年，
曾晓银汉之约．
郎女相期，
尔今亲历．
倍愁怅息，
纵柳州书笔．
难诉衷情，
聊托清风，
为君怜惜梦中人．
----------------------------number 3985----------------------------
乡秋
当代
夏清男
我的家乡（四）
乡秋
叶黄疏，
稻黄熟，
莲败荷残百木枯，
群雁南飞声声促。
山泉清，
晴空净，
月华如练隐群星，
儿童急走扑流萤。
----------------------------number 3986----------------------------
阮郎归
乡冬
当代
夏清男
我的家乡（五）
阮郎归
乡冬
风寒草折树影单
无限远荒山
村外孤松招雀欢
扑人雪片翻
屋内暖
年岁安
日日闲修禅
算得今年胜去年
父老尽开颜
----------------------------number 3987----------------------------
理工赞
当代
夏清男
每个人在人生的每个阶段都有自己的天地，如今在青岛理工大学就读，理工就是我实现梦想的舞台，我为母校自豪！
理工赞
地处胶东南，位分三岛山
黄岛临海驻，青岛四方南
琴岛空静殊，费县旷清远
身在四方居，放眼皆景观
操场绕彩台，书馆嵌云端
马路东西走，虹桥南北院
新楼自宏伟，古刹美红砖
虽无园中湖，但有金沙滩
书声随云飞，霓光伴月璨
校内学本事，海边寻浪漫
拼搏十二载，梦想四年圆
育才春秋半百，理工声扬域外
外纳八方学子，内出百业专才
土木机械均设，国贸外语兼开
尊师誉响国际，贤徒名振四海
今以理工骄傲，明为理工喝彩
----------------------------number 3988----------------------------
一剪梅
当代
夏清男
一剪梅
每逢佳节倍思乡，人在他乡，心在家乡。一年难回家几趟，儿也牵肠，母也牵肠。
他日青云跻金榜，自觉荣光，亲觉荣光。位高岂敢将恩忘？
生亦难偿，死亦难偿！
----------------------------number 3989----------------------------
扬州慢
当代
夏清男
扬州慢
入夜凄寒，异乡同泣，遥思难寄秋蓬。
哀吾亲弃世，，恐再度清明。
已闻噩十七日夜，念怀仍痛，难寐三更。
天上人寰，如此行匆。
梦长忆想，旧时情，难没于心。
便揽意寻空，目及宙宇，月隐星明。
树头嵌云枝暗，叶零落，碎影凭风。
若人生无苦，何来悲离愁生？
----------------------------number 3990----------------------------
清明序
当代
夏清男
清明序
长风欲静，云遮阳暗，
山高逶迤，群松洗翠，野花零绽，细雨游丝，吹面珠落，泪痕尽掩。独立碑前，肃颜凝目，遥思当年，英雄百万，炎黄一脉，豪气传承，彪炳千古，天地同敬。遐思触心，激情难抑，血若潮涌。转恨年少无知，荒志盲随，学无所成，反累双亲。哪得先辈豪情，叱咤风云，前仆后继，成就造福之功。吾生之渺，沧海一粟，未得修身，更莫敢言，兼济天下。今始悔悟，泪随雨流，仰首望天，闭目长叹。顿失童心，满腹新愁，未晓何日，怡欣可还？
念及东坡，竹杖芒鞋，风雨听任。况吾年少，何须悲慨，浪子回头，当金不换。自此立誓，登山为峰，临海作岸，生当人杰，名随史流。
清明
天暗迷途影云重，
无限江山烟雨中。
寻路登临唯闻鹊，
踏草青青怨无声。
前人浴血后人福，
后人感恩前人忠，
洒土献花飞黄纸，
三分默悼九州同。
遥想当年埋魂处，
千军铁骑血流红。
心若悲惜情自凄，
墓前无语祭英雄。
莫畏前路艰伴险，
碧浪银花共潮生。
且思将士千百战，
无论胜败尽皆功。
----------------------------number 3991----------------------------
校园随感
当代
夏清男
校园随感
风吹柳絮飘如雪，
雨落樱花流若霞。
无边丝雨秀空奇，
仍喜阳光照万家。
----------------------------number 3992----------------------------
游中山公园有感
当代
夏清男
百花园内闻芳香
灿烂春光，云媚骄阳，微风拂柳，花开心荡。踵武花陌，喜闻清香，不见蝶舞，唯见莺翔。
结伴同游，寻春山上，气爽风清，草被山冈，凌峰绝顶，极目苍穹，云海茫茫。远山隐幽，飞鸟潜藏。俯观山底，如海青莽，纸鸢御风，海中徜徉。景美如画，情溢于山，偌得辞赋，歌以咏唱。琪花瑶草，玉树琼枝，岂天宫独秀？
人间同样！众心愉悦，漫野寻芳，轻步纵影，踪遍山冈。
狮虎山上访兽王
假石山下，闲庭信步，气宇如是轩昂。乍闻虎啸，声震八荒，虽知猛虎在圈，初闻亦慌。但见双狮，闻如未闻，相依而卧，何其安详。如此傲气，直教人思，狮虎双雄，若为之斗，孰弱孰强？虽未可知，亦当两败俱伤。
转思当今时事，若非中华，国富民强，威慑于世，怎敌九州恶狼？且知太平盛世，人心所向，便恨台独，更怨分藏，如此猥亵，力不自量。慨叹一代英雄，埋骨河山，若得重生，必当既往，一腔热血，竭尽忠肠，驱除鞑虏，复我台藏，肯教小人猖狂？
意未尽，夕阳依依渐逝，暮霭迷影暗山冈
喧已歇，人影恋恋难归，他日得闲当回访
----------------------------number 3993----------------------------
别意（志士叹水逝）
清朝
谭嗣同
【别意】
志士叹水逝，行子悲风寒。
风寒犹得暖，水逝不复还！
况我别同志，遥遥千里间。
缆祛泣将别，芳草青且歇。
修途浩渺漫，形分肠断绝。
何以压轻装，鲛绡缝云裳。
何以壮行色，宝剑丁香结。
何以表劳思，东海珊瑚枝。
何以慰辽远，勤修惜日短。
坠欢无续时，嘉会强相期。
为君歌，为君舞，君弟行，毋自苦。
----------------------------number 3994----------------------------
晨登衡岳祝融峰（身高殊不绝）
清朝
谭嗣同
【晨登衡岳祝融峰】
身高殊不绝，四顾乃无峰。
但有浮云度，时时一荡胸。
地沉星尽没，天跃日初熔。
半勺洞庭水，秋寒欲起龙。
----------------------------number 3995----------------------------
除夕感怀（断送古今惟岁月）
清朝
谭嗣同
【除夕感怀】
旧作除夕诗甚伙，往往风雪羁旅中，拉杂命笔，数十首不能休，已而碎其稿，与马矢车尘同朽矣。今见饶君作，不觉蓬蓬在腹，忆《除夕商州寄仲兄》：「风樯抗手别家园，家有贤兄感鹡原。兄曰嗟予弟行役，不知今夜宿何村。」风景不殊，幽明顿隔，呜矣陈言，所感深焉，亦不自知粗放尔许。
断送古今惟岁月，昏昏腊酒又迎年。
谁知羲仲寅宾日，已是共工缺陷天。
桐待凤鸣心不死，泽因龙起腹难坚。
寒灰自分终消歇，赖有诗兵斗火田。
----------------------------number 3996----------------------------
除夕感怀（内顾何曾足肝胆）
清朝
谭嗣同
【除夕感怀】
内顾何曾足肝胆，论交晚乃得髯翁。
不观器识才终隐，即较文词势已雄。
逃酒人随霜阵北，谈兵心逐海潮东。
飞光自抚将三十，山简生来忧患中。
----------------------------number 3997----------------------------
除夕感怀（年华世事两迷离）
清朝
谭嗣同
【除夕感怀】
年华世事两迷离，敢道中原鹿死谁。
自向冰天炼奇骨，暂教佳句属通眉。
无端歌哭因长夜，婪尾阴阳胜此时。
有约闻鸡同起舞，灯前转恨漏声迟。
----------------------------number 3998----------------------------
除夕感怀（我辈虫吟真碌碌）
清朝
谭嗣同
【除夕感怀】
我辈虫吟真碌碌，高歌商颂彼何人。
十年醉梦天难醒，一寸芳心镜不尘。
挥洒琴尊辞旧岁，安排险阻著孤身。
乾坤剑气双龙啸，唤起幽潜共好春。
----------------------------number 3999----------------------------
道吾山（夕阳悬高树）
清朝
谭嗣同
【道吾山】
夕阳悬高树，薄暮入青峰。
古寺云依鹤，空潭月照龙。
尘消百尺瀑，心断一声钟。
禅意渺何著，啾啾阶下蛩。
----------------------------number 4000----------------------------
冬夜（班马肃清霜）
清朝
谭嗣同
【冬夜】
班马肃清霜，严城暮色凉。
镫青一电瞬，剑碧两龙长。
调角急如语，寒星动有芒。
遥怜诸将士，雪夜戍氐羌。
----------------------------number 4001----------------------------
儿缆船并叙（友人泛舟衡阳）
清朝
谭嗣同
【儿缆船并叙】
友人泛舟衡阳，遇风，舟濒覆。船上儿甫十龄，曳舟入港，风引舟退，连曳儿仆，儿啼号不释缆，卒曳入港，儿两掌骨见焉。
北风蓬蓬，大浪雷吼，小儿曳缆逆风走。
惶惶船中人，生死在儿手。
缆倒曳儿儿屡仆，持缆愈力缆縻肉，
儿肉附缆去，儿掌惟见骨。
掌见骨，儿莫哭，儿掌有白骨，江心无白骨。
----------------------------number 4002----------------------------
桂花五律（湘上野烟轻）
清朝
谭嗣同
【桂花五律】
湘上野烟轻，芙蓉落晚晴。
桂花秋一苑，凉露夜三更。
香满随云散，人归趁月明。
谁知小山意，惆怅遍江城
----------------------------number 4003----------------------------
过战鸟山（冰玉相生愧独顽）
清朝
谭嗣同
【过战鸟山】
冰玉相生愧独顽，
可儿豪胆镇心关。
悲秋剩有桓宣武，
雪涕重经战鸟山。
----------------------------number 4004----------------------------
汉口遇风（白浪舡头聒旱雷）
清朝
谭嗣同
【汉口遇风】
白浪舡头聒旱雷，
逆风犹自片帆开。
他年击楫浑闲事，
曾向中流练胆来。
----------------------------number 4005----------------------------
河梁吟（沙漠多雄风）
清朝
谭嗣同
【河梁吟】
沙漠多雄风，四顾浩茫茫。
落日下平地，萧萧人影长。
抚剑起巡酒，悲歌慨以慷。
束发远行游，转战在四方。
天地苟不毁，离合会有常。
车尘灭远道，道远安可忘。
----------------------------number 4006----------------------------
江行（野犬吠丛薄）
清朝
谭嗣同
【江行】
野犬吠丛薄，深林知有村。
岸荒群动寂，月缺暝烟昏。
渔火随星出，云帆夹浪奔。
橹声惊断梦，摇曳起江根。
----------------------------number 4007----------------------------
角声（江汉夜滔滔）
清朝
谭嗣同
【角声】
江汉夜滔滔，严城片月高。
声随风咽鼓，泪杂酒沾袍。
思妇劳人怨，长歌短剑豪。
壮怀消不尽，马首向临洮。
----------------------------number 4008----------------------------
菊花石秋影砚铭（我思故园）
清朝
谭嗣同
【菊花石秋影砚铭】
我思故园，西风振壑。
花气微醒，秋心零落。
郭索郭索，墨声如昨。
----------------------------number 4009----------------------------
兰州庄严寺（访僧入孤寺）
清朝
谭嗣同
【兰州庄严寺】
访僧入孤寺，一径苍苔深。
寒磬秋花落，承尘破纸吟。
潭光澄夕照，松翠下庭荫。
不尽古时意，萧萧雅满林。
----------------------------number 4010----------------------------
六盘山转饷谣（马足蹩）
清朝
谭嗣同
【六盘山转饷谣】
马足蹩，车轴折，
人蹉跌，山岌嶪，
朔雁一声天雨雪。
舆夫舆夫尔勿嗔；
官仅用尔力，
尔胡不肯竭？
尔不思车中累累物，
东南万户之膏血？
呜呼车中累累物，
东南万户之膏血！
----------------------------number 4011----------------------------
牡丹佛手画幛七绝（妙手空空感岁华）
清朝
谭嗣同
【牡丹佛手画幛七绝】
妙手空空感岁华，
天风吹落赤城霞。
不应既识西来意，
一笑惟拈富贵花。
----------------------------number 4012----------------------------
三鸳鸯篇（辘轳鸣）
清朝
谭嗣同
【三鸳鸯篇】
辘轳鸣，秋风晚，寒日荒荒下秋苑。
辘轳鸣，井水寒，三更络绎啼井栏。
鸳鸯憔悴不成双，两雌一雄鸣铿锵。
哀鸣声何长，飞飞入银塘。
银塘浅，翠带结。
塘水枯，带不绝。
愁魂夜啸缺月低，惊起城头乌磔磔。
城头乌，朝朝饮水鸳鸯湖。
曾见莲底鸳鸯日来往，忘却罗敷犹有夫。
夫怒啄雄，雄去何栖，翩然归来，闭此幽闺。
幽闺匿迹那可久，花里秦宫君知否？
不如万古一丘，长偕三百首。
幽闺人去灯光寂，照见罗帏泪痕湿。
同穴居然愿不虚，岁岁春风土花碧。
并蒂不必莲，连理不必木，
痴骨千年同一束。
----------------------------number 4013----------------------------
似曾诗（柳花夙有何冤业）
清朝
谭嗣同
【似曾诗】
柳花夙有何冤业？萍末相遭乃尔奇。
直到化泥方是聚，祗今堕水尚成离。
焉能忍此而终古，亦与之为无町畦。
我佛天亲魔眷属，一时撒手劫僧祗。
----------------------------number 4014----------------------------
似曾诗（死生流转不相值）
清朝
谭嗣同
【似曾诗】
死生流转不相值，天地翻时忽一逢。
且喜无情成解脱，欲追前事已冥蒙。
桐花院落乌头白，芳草汀洲雁泪红。
隔世金环弹指过，结空为色又俄空。
----------------------------number 4015----------------------------
似曾诗（同住莲花证四禅）
清朝
谭嗣同
【似曾诗】
同住莲花证四禅，空然一笑是横阗。
惟红法雨偶生色，被黑罡风吹堕天。
大患有身无相定，小言破道遣愁篇。
年来嚼蜡成滋味，阑入楞严十种仙。
----------------------------number 4016----------------------------
似曾诗（无端过去生中事）
清朝
谭嗣同
【似曾诗】
无端过去生中事，兜上朦胧业眼来。
灯下髑髅谁一剑，尊前尸冢梦三槐。
金裘喷血和天斗，云竹闻歌匝地哀。
徐甲傥容心忏悔，愿身成骨骨成灰。
----------------------------number 4017----------------------------
题残雷琴铭（破天一声挥大斧）
清朝
谭嗣同
【题残雷琴铭】
破天一声挥大斧，
干断柯折皮骨腐，
纵作良材遇已苦。
遇已苦，
呜咽哀鸣莽终古！
----------------------------number 4018----------------------------
潼关（终古高云簇此城）
清朝
谭嗣同
【潼关】
终古高云簇此城，
秋风吹散马蹄声。
河流大野犹嫌束，
山入潼关解不平。
----------------------------number 4019----------------------------
武昌夜泊（秋老夜苍苍）
清朝
谭嗣同
【武昌夜泊】
秋老夜苍苍，鸡鸣天雨霜。
星河千里白，鼓角一城凉。
镫炫新番舶，磷啼旧战场。
青山终不改，人事费兴亡。
----------------------------number 4020----------------------------
戊戌入都别友人（家国两愁绝）
清朝
谭嗣同
【戊戌入都别友人】
家国两愁绝，人天一粲然。
只余心独在，看汝更千年。
世界几痕梦，微尘万座莲。
后来凭吊意，分付此山川。
----------------------------number 4021----------------------------
潇湘晚景图（袅袅箫声袅袅风）
清朝
谭嗣同
【潇湘晚景图】
袅袅箫声袅袅风，
潇湘水绿楚天空。
向人指点山深处，
家在兰烟竹雨中。
我所思兮隔野烟，
画中情绪最凄然。
悬知一叶扁舟上，
凉月满湖秋梦圆。
----------------------------number 4022----------------------------
有感一首（世间无物抵春愁）
清朝
谭嗣同
【有感一首】
世间无物抵春愁，合向苍冥一哭休。
四万万人齐下泪，天涯何处是神州。
----------------------------number 4023----------------------------
十一月十四夜发南昌目江舟行（露气如微虫）
近代
陈三立
【十一月十四夜发南昌目江舟行（选一）】
露气如微虫，波势如卧牛。
明月如茧素，裹我江上舟。
----------------------------number 4024----------------------------
雨巷（撑着油纸伞）
近代
戴望舒
【雨巷】
撑着油纸伞，独自
彷徨在悠长、悠长
又寂寥的雨巷
我希望逢着
一个丁香一样地
结着愁怨的姑娘。
她是有
丁香一样的颜色，
丁香一样的芬芳，
丁香一样的忧愁，
在雨中哀怨，
哀怨又彷徨；
她彷徨在这寂寥的雨巷，
撑着油纸伞
像我一样
像我一样地
默默踟躇着，
冷漠、凄清，又惆怅。
她静默地走近
走近，又投出
太息一般的眼光，
她飘过
像梦一般地
像梦一般地凄婉迷茫。
像梦中飘过
一枝丁香地，
我身旁飘过这女朗；
她静默地远了，远了，
到了颓圮的篱墙，
走尽这雨巷。
在雨的哀曲里，
消了她的颜色，
散了她的芬芳，
消散了，甚至她的
太息般的眼光，
丁香般的惆怅。
撑着油纸伞，独自
彷徨在悠长，悠长
又寂寥的雨巷，
我希望飘过
一个丁香一样地
结着愁怨的姑娘。
----------------------------number 4025----------------------------
《过旧居》初稿（静掩的窗子隔住了尘封的幸福）
近代
戴望舒
【《过旧居》初稿】
静掩的窗子隔住了尘封的幸福，
寂寞的温暖饱和着辽远的炊烟──
陌生的声音还是冰冷的呼唤？……
挹泪的过客在往昔生活了一瞬间。
----------------------------number 4026----------------------------
断章（这问题我不要分明）
近代
戴望舒
【断章】
这问题我不要分明，
不要说爱不要说恨；
当我们提壶痛饮时，
可先问是酸酒芳醇？
但愿她温温的眼波，
荡醒我心头的春草；
谁希望有花铁果儿？
只愿春天里活几朝。
----------------------------number 4027----------------------------
乐园鸟（飞着）
近代
戴望舒
【乐园鸟】
飞着，飞着，春，夏，秋，冬，
昼，夜，没有休止，
华羽的乐园鸟，
这是幸福的云游呢，
这是永恒的苦役？
渴的时候也饮露，
饥的时候也饮露，
华羽的乐园鸟，
这是神仙的佳肴呢，
还是为了对于秋天的乡思？
是从乐园里来的呢，
还是到乐园里去的？
华羽的乐园鸟，
在茫茫的青空中，
也觉得你的路途寂寞吗？
假使你是从乐园里来的，
可以对我们说吗，
华羽的乐园鸟，
自从亚当、夏娃被逐后，
那天上的花园已荒芜到怎样了？
----------------------------number 4028----------------------------
林下的小语（走进幽暗的树林里）
近代
戴望舒
【林下的小语】
走进幽暗的树林里，
人们在心头感到寒冷。
亲爱的，在心头你也感到寒冷吗，
当你在我的怀里，
而我们的唇又粘着的时候？
不要微笑，亲爱的：
啼泣一些是温柔的，
啼泣吧，亲爱的，啼泣在我的膝上，
在我的胸头，在我的颈边：
啼泣不是一个短促的欢乐。
追随你到世界的尽头，
你固执地这样说着吗？
你在戏谑吧！你去追平原的天风吧！
我呢，我是比天风更轻，更轻，
是你永远追随不到的。
哦，不要请求我的无用心了！
你到山上去觅珊瑚吧，
你到海底去觅花枝吧；
什么是我们的好时光的纪念吗？
在这里，亲爱的，在这里，
这沉哀的，这绛色的沉哀。
----------------------------number 4029----------------------------
山行（见了你朝霞的颜色）
近代
戴望舒
【山行】
见了你朝霞的颜色，
便感到我落月的沉哀，
却似晓天的云片，
烦怨飘上我心来。
可是不听你啼鸟的娇音，
我就要像流水地呜咽，
却似凝露的山花，
我不禁地泪珠盈睫。
我们行在微茫的山径，
让梦香吹上了征衣，
和那朝霞，和那啼鸟，
和你不尽的缠绵意。
----------------------------number 4030----------------------------
愤怒（我的愤怒不再是泪雨滂沱）
近代
食指
【愤怒】
我的愤怒不再是泪雨滂沱，
也不是压抑不住的满腔怒火，
更不指望别人来帮我复仇，
尽管曾经有过这样的时刻。
我的愤怒不再是忿忿不平，
也不是无休无止的评理述说，
更不会为此大声地几乎呐喊，
尽管曾经有过这样的时刻。
虽然我的脸上还带着孩子气，
尽管我还说不上是一个强者，
但是在我未完全成熟的心中，
愤怒已化为一片可怕的沉默。
----------------------------number 4031----------------------------
疯狗（受够无情的戏弄之后）
近代
食指
【疯狗】
──致奢谈人权的人们
受够无情的戏弄之后，
我不再把自己当人看，
仿佛我成了一条疯狗，
漫无目的地游荡人间。
我还不是一条疯狗，
不必为饥寒去冒风险，
为此我希望成条疯狗，
更深刻地体验生存的艰难。
我还不如一条疯狗！
狗急它能跳出墙院，
而我只能默默地忍受，
我比疯狗有更多的辛酸。
假如我真的成条疯狗
就能挣脱这无情的锁链，
那么我将毫不迟疑地，
放弃所谓神圣的人权。
年
----------------------------number 4032----------------------------
寒风（我来自北方的荒山野林）
近代
食指
【寒风】
我来自北方的荒山野林，
和严冬一起在人世降临。
可能因为我粗野又寒冷，
人间对我是一腔的仇恨。
为博得人们的好感和亲近，
我慷慨地散落了所有的白银，
并一路狂奔着跑向村舍，
向人们送去丰收的喜讯。
而我却因此成了乞丐，
四处流落，无处栖身。
有一次我试着闯入人家，
却被一把推出窗门。
紧闭的门窗外，人们听任我
在饥饿的晕旋中哀号呻吟。
我终于明白了，在这地球上，
比我冷得多的，是人们的心。
年夏
----------------------------number 4033----------------------------
点绛唇（抛尽榆钱）
近代
王鹏运
【点绛唇】
饯春
抛尽榆钱，依然难买春光驻。
饯春无语，肠断春归路。
春去能来，人去能来否？
长亭暮，乱山无数，只有鹃声苦。
----------------------------number 4034----------------------------
苹果树下（苹果树下那个小伙子）
近代
闻捷
【苹果树下】
苹果树下那个小伙子，
你不要、不要再唱歌；
姑娘沿着水渠走来了，
年轻的心在胸中跳着。
她的心为什么跳呵？
为什么跳得失去节拍？……
春天，姑娘在果园劳作，
歌声轻轻从她耳边飘过，
枝头的花苞还没有开放，
小伙子就盼望它早结果。
奇怪的念头姑娘不懂得，
她说：别用歌声打扰我。
小伙子夏天在果园度过，
一边劳动一边把姑娘盯着，
果子才结得葡萄那么大，
小伙子就唱着赶快去采摘。
满腔的心思姑娘猜不着，
她说：别像影子一样缠着我。
淡红的果子压弯绿枝，
秋天是一个成熟季节，
姑娘整夜整夜地睡不着，
是不是挂念那树好苹果？
这些事小伙子应该明白，
她说：有句话你怎么不说？
……苹果树下那个小伙子，
你不要、不要再唱歌；
姑娘踏着草坪过来了，
她的笑容里藏着什么？……
说出那句真心的话吧！
种下的爱情已该收获。
（
年─
年
乌鲁木齐─北京）
----------------------------number 4035----------------------------
舞会结束以后（深夜，舞会结束以后）
近代
闻捷
【舞会结束以后】
深夜，舞会结束以后，
忙坏年轻的琴师和鼓手，
他们伴送吐尔地汗回家，
一个在左，一个在右……
琴师踩得落叶沙沙响，
他说：「葡萄吊在藤架上，
我这颗忠诚的心呵，
吊在哪位姑娘辫子上？」
鼓手碰得树枝哗哗响，
他说：「多少聪明的姑娘！
她们一生的幸福呵，
就决定在古尔邦节晚上。」
姑娘心里想着什么？
她为什么一声不响？
琴师和鼓手闪在姑娘背后，
嘀咕了一阵又慌忙追上──
「你心里千万不必为难，
三弦琴和手鼓由你挑选……」
「你爱听我敲一敲手鼓？」
「还是爱听我拨动琴弦？」
「你的鼓敲得真好，
年轻人听见就想尽情地跳；
你的琴弹得真好，
连夜莺都羞得不敢高声叫。」
琴师和鼓手困惑地笑了，
姑娘的心难以捉摸到：
「你到底爱琴还是爱鼓？
你难道没有做过比较？」
「去年的今天我就做了比较，
我的幸福也在那天决定了，
阿西尔已把我的心带走，
带到乌鲁木齐发电厂去了。」
----------------------------number 4036----------------------------
出发（当夜草悄悄透青的时候）
近代
陈敬容
【出发】
当夜草悄悄透青的时候，
有个消息低声传遍了宇宙──
是什么在暗影中潜生？
什么火，什么光，
什么样的战栗的手？
哦，不要问；不要管道路
有多么陌生，
不要记起身背后
蠕动着多少记忆的毒蛇，
欢乐和悲苦、期许和失望……
踏过一道道倾圮的城墙，
让将死的世纪梦沉沉地睡。
当夜草悄悄透青的时候，
有个消息低声传遍了宇宙──
时间的陷害拦不住我们，
荒凉的远代不是早已经
有过那光明的第一盏灯？
残暴的文明，正在用虚伪和阴谋，
虐杀原始的人性，让我们首先
是我们自己；
每一种蜕变
各自有不同的开始与完成。
当夜草悄悄透青的时候，
有个消息低声传遍了宇宙──
从一个点引伸出无数条线。
一个点，一个小小的圆点，
它通向无数个更大的圆。
呵，不能让狡猾的谎话
把我们欺骗！让我们出发，
在每一个抛弃了黑夜的早晨。
（
年夏作于上海
选自《中国新诗》第三期）
----------------------------number 4037----------------------------
划分（我常常停步于）
近代
陈敬容
【划分】
我常常停步于
偶然行过的一片风
我往往迷失于
偶然飘来的一声钟
无云的蓝空
也引起我的怅望
我啜饮同样的碧意
从一株草或是一棵松
待发的船只
待振的羽翅
箭呵，惑乱的弦上
埋藏着你的飞驰
火警之夜
有奔逃的影子
在熟悉的事物面
前突然感到的陌生
将宇宙和我们
断然地划分
（
年
月于重庆
选自诗集《交响集》）
----------------------------number 4038----------------------------
再看见你（再看见你。十一月的流星）
近代
陈梦家
【再看见你】
再看见你。十一月的流星
掉下来，有人指着天叹息；
但那星自己只等着命运，
不想到下一刻的安排
这不可捉摸轻快的根由。
尽光明在最后一闪里带着
骄傲飞奔，不去问消逝
在那一个灭亡，不可再现的
时候。有着信心梦想
那一刻解脱的放纵，光荣
只在心上发亮，不去知道
自己变了沙石，这死亡
启示生命变异的开端，──
谁说一刹那不就是永久！
　我看了流星，我再看你，
像又是一闪飞光掠过我的心，
瞧见我自己那些不再的日子：
那些日子从我看见了你，
不论是雨天是黑夜
我念着你的名字，有着生，
有着春光一道的暖流
淌过我的心。那些日子
我看见你，我只看着
看着你在我面前，我不做声。
我有过许多夜徘徊在那条街上
望着你住的门墙，一线光，
我想那里一定有你；我太息
透不进你的窗棂。只有门前
那盏脆弱的灯好像等着，企望
那不能出现的光明！更惨的
那一声低的雁子叫过
黑的天顶，只剩下我
站立在桥下。那些日子
我又踯躅在大海的边岸，
直流泪，上帝知道我；
海水对我骄傲，那雄壮
我没有，我没有；我只不敢
再看见青天，横流的海，
影子跟着我走回我的家。
　这些我全不忘记，我记得
清楚，像就在眼前的一刻──
那时候我愿望
是一支小草，露珠是我的天堂；
但你另留下一个恍惚，
踟蹰的踪迹，我要追寻，
我不能埋怨天，我等着
等着你再来，再来一次。
就算是你的眼泪，你的恨。
可是到了秋天，我才看见
一个光明再跳上我的枯梢
雪亮，你的纯洁没有变更。
我听到落叶和你一阵
走近我的身边敲我的门：
你再要一次的投生。
　我本来等着冬来冻死，
贪爱一个永远的沉默；
这一回我不能再想，
我听到春天的芽
拨开坚实的泥，摸索着
细小细小的声音，低低地
「再看见你──再看见你！」
----------------------------number 4039----------------------------
中元节自黄浦出吴淞泛海（舵楼高唱大江东）
近代
陈去病
【中元节自黄浦出吴淞泛海】
舵楼高唱大江东，万里苍茫一览空。
海上波涛回荡极，眼前洲渚有无中。
云磨雨洗天如碧，日炙风翻水泛红。
唯有胥涛若银练，素车白马战秋风。
----------------------------number 4040----------------------------
病中见窗外竹感赋（竹叶青青不肯黄）
近代
董必武
【病中见窗外竹感赋】
竹叶青青不肯黄，
枝条楚楚耐严霜。
昭苏万物春风里，
更有笋尖出土忙。
----------------------------number 4041----------------------------
庐山秋雨（镇日风和雨）
近代
董必武
【庐山秋雨】
镇日风和雨，庐山秋意多。
溪流喧激石，枯叶撼危柯，
密雾添凉湿，沉阴欲醉歌。
小窗开不得，展卷莫如何。
----------------------------number 4042----------------------------
中秋望月（秋月光如水）
近代
董必武
【中秋望月】
秋月光如水，今宵分外明。
太清云不滓，永夜露无声。
仰望莫能即，徘徊有所萦。
南征渚将士，对此若何情。
----------------------------number 4043----------------------------
后彩云曲并序（纳兰昔御仪鸾殿）
近代
樊增祥
【后彩云曲】
　　光绪己亥，居京师，制《彩云曲》，为时传诵。癸卯入觐，适彩云虐一婢死，婢故秀才女也，事发到刑部，门官皆其相识，从轻递籍而已。同人多请补记以诗。余谓其前随使节，俨然敌体，鱼轩出入，参佐皆屏息鹄立。陆军大臣某，时为舌人，亦在行列。后乃沦为淫鸨，流配南归，何足更汙笔墨。顷居沪上，有人于夷场见之，盖不知偃蹇几夫矣。因思庚子拳董之乱，彩侍德帅瓦尔德西，居仪鸾殿。尔时联军驻京，惟德军最酷。留守王大臣，皆森目结舌，赖彩言于所欢，稍止淫掠，此一事足述也。仪鸾殿灾，瓦抱之穿窗而出。当其秽乱宫禁，招摇市黡，昼入歌楼，夜侍夷寝，视从某侍郎使英、德时，尤极烜赫。今老矣，流落沪滨，仍与厕养同归，视师师白发青裙，就簷溜濯足，抑又不逮。而瓦酋归国，德皇察其秽行，卒被褫谴。此一泓祸水，害及中外文武大臣，究其实一寻常荡妇而已。祸水何足溺人，人自溺之。出入青楼者，可以鉴矣。此诗着意庚子之变，其他琐琐，概从略焉。
纳兰昔御仪鸾殿，曾以宰官三召见。
画栋珠簾霭御香，金床玉几开宫扇。
明年西幸万人哀，桂观蜚廉委劫灰。
虏骑乱穿驿道走，汉宫重见柏梁灾。
白头宫监逢人说，庚子灾年秋七月。
六龙一去万马来，柏灵旧帅称魁桀。
红巾蚁附端郡王，擅杀德使董福祥。
愤兵入城恣淫掠，董逃不获池鱼殃。
瓦酋入据仪鸾座，凤城十家九家破。
武夫好色胜贪财，桂殿清秋少眠卧。
闻道平康有丽人，能操德语工德文。
状元紫诰曾相假，英后殊施并写真。
柏灵当日人争看，依稀记得芙蓉面。
隔越蓬山十二年，琼华岛畔邀相见。
隔水疑通银汉槎，催妆还用天山箭。
彩云此际泥秋衾，云雨巫山何处寻？
忽报将军亲折简，自来花下问青禽。
徐娘虽老犹风致，巧换西妆称人意。
百环螺髻满簪花，全匹鲛绡长拂地。
鸦娘催上七香车，豹尾银枪两行侍。
细马遥遵辇路来，袜罗果踏金莲至。
历乱宫帷飞野鸡，荒唐御座拥狐狸。
将军携手瑶阶下，未上迷楼意已迷。
骂贼翻嗤毛惜惜，入宫自诩李师师。
言和言战纷纭久，乱杀平人及鸡狗。
彩云一点菩提心，操纵夷獠在纤手。
胠箧休探赤侧钱，操刀莫逼红颜妇。
始信倾城哲妇言，强于辩士仪秦口。
后来虐婢如虺蝮，此日能言赛鹦鹉。
较量功罪相折除，侥幸他年免缳首。
将军七十虬髯白，四十秋娘盛钗泽。
普法战罢又今年，枕席行师老无力。
女闾中有女登徒，笑捋虎鬚亲虎额。
不随槃瓠卧花单，那得驯狐集城阙？
谁知九庙神灵怒，夜半瑶台生紫雾。
火马飞驰过凤楼，金蛇舕舚燔鸡树。
此时锦帐双鸳鸯，皓躯惊起无襦袴。
小家女记入抱时，夜度娘寻凿坏处。
撞破烟楼闪电窗，釜鱼笼鸟求生路。
一霎秦灰楚炬空，依然别馆离宫住。
朝云暮雨秋复春，坐见珠槃和议成。
一闻红海班师诏，可有青楼惜别情？
从此茫茫隔云海，将军也有连波悔。
君王神武不可欺，遥识军中妇人在。
有罪无功损国威，金符铁券趣销毁。
太息联邦虎将才，终为旧院蛾眉累。
蛾眉重落教坊司，已是琵琶弹破时。
白门沦落归乡里，绿草依稀具狱词。
世人有情多不达，明明祸水寨裳涉。
玉堂鹓鹭愆羽仪，碧海鲸鱼丧鳞甲。
何限人间将相家，墙茨不扫伤门阀。
乐府休歌杨柳枝，星家最忌桃花煞。
今者株林一老妇，青裙来往春申浦。
北门学士最关渠，西幸丛谈亦及汝。
古人诗贵达事情，事有阙遗须拾补。
不然落溷退红花，白发摩登何足数。
----------------------------number 4044----------------------------
吹箫人的故事（我唱这段故事）
近代
冯至
【吹箫人的故事】
我唱这段故事，
请大家不要悲伤，
因为这里只唱到
一个团圆的收场。
一
在古代西方的高山，
有一座洞宇森森；
一个健壮的青年
在洞中居隐。
不知是何年何月
他独自登上山腰；
身穿着一件布衣，
还带着一枝洞箫。
他望那深深的山谷，
也不知望了多少天，
更辨不清春夏秋冬，
四季的果子常新鲜。
四围好像在睡眠，
他忘却山外的人间。
有时也登上最高峰，
只望见云幕重重。
三十天才有一次，
若是那新月弯弯；
若是那松间翕萃，
把芬芳的冷调轻弹；
若是那夜深静悄，
小溪的细语低低；
若是那树枝风寂，
鸟儿的梦境迷离；
他的心境平和，
他的情怀恬淡，
他吹他的洞箫，
不带一些哀怨。
一夜他已有几分睡意，
浓云将洞口封闭，
他心中忐忑不安，
这境界他不曾经验。
如水的月光，
尽被浓云遮住，
他辗转枕席，
总是不能入睡。
他顺手拿起洞箫，
无心地慢慢吹起，
为什么今夜的调儿，
含着另样的情绪？
一样的小溪细语，
一样的松间翕萃，
为什么他的眼中，
渐渐含满了清泪？
谁把他的心扉轻叩，
可有人与他合奏？
箫声异乎平素，
不像平素的那样质朴。
二
第二天的早晨，
他好像着了疯癫，
他吹着箫，披着布衫，
奔向喧杂的人间。
箫离不开他的唇边，
眼前飘荡着昨夜的幻像，
银灰的云里烘托着
一个吹箫的女郎。
乌发与云层深处，
不能仔细区分；
浅色的衣裙，
又仿佛微薄的浮云。
她好像是云中的仙女，
却含有人间的情绪；
他紧握着他的洞箫，
他要到人间将她寻找！
眼看着过了一年，
可是在他的箫声里
渐渐失去山里的清幽
和松间的风趣。
他走过无数的市廛，
他走过无数的村镇，
看见不少的吹箫少女，
却都不是他要寻找的人。
在古庙里的松树下，
有一座印月的池塘，
他暂时忘去他的寻求，
又感到一年前的清爽。
心境恢复平淡，
箫声也随着和缓，
可是楼上谁家女
正在矇眬欲睡？
在这里停留了三天，
该计算明日何处去；
啊，烟气氤氲中，
一缕缕是什么声息？
楼上窗内的影儿，
是一个窈窕的少女，
她对谁抒发幽思，
诉说她的衷曲？
他仿佛又看到
一年前云中的幻像，
他哪能自主，
洞箫不往唇边轻放？
月光把他俩的箫声
溶在无边的夜色之中；
深闺与深山的情意
乱纷纷织在一起。
三
流浪无归的青年
哪能娶豪门的娇女？
任凭妈妈怎样兹爱，
严厉的爹爹也难允许。
他俩日夜焦思，
为他俩的愿望努力，
夜夜吹箫的时节，
魂灵儿早合在一起。
今夜为何听不见
楼上的箫声？
他望那座楼窗，
也不见孤悄的人影。
父母才有些活意，
无奈她又病不能起；
药饵俱都无效，
更没有气力吹箫。
梦里洞箫向他说，
「我能医治人间的重病；
因为在我的腔子里，
蕴藏着你的精灵。」
他醒来没有迟疑，
把洞箫劈作两半，
煮成一碗药汤，
送到那病人的床畔。
父母感谢他的厚意，
允许了他们的愿望。
明月依旧团圆，
照着并肩的人儿一双。
啊，月下的人儿一双，
箫已有一枝消亡。
人虽是正在欣欢，
她的洞箫却不胜孤单。
他吹她的洞箫，
总是不能如意；
他思念起他自己的，
感到难言的悲戚。
「假如我的洞箫还在，
天堂的门一定大开，
无数仙女为我们
掷花舞蹈齐来。」
他深切的伤悲，
怎能够向她说明；
后来终于积成了
难于医治的重病。
她最后把她的箫，
也当作惟一的灵药──
完成了她的爱情，
拯救了他的生命。
声　尾
我不能继续歌唱
他们的生活后来怎样。
但愿他们得到一对新箫，
把箫声吹得更为嘹亮。
（
）
----------------------------number 4045----------------------------
蛇（我的寂寞是一条长蛇）
近代
冯至
【蛇】
我的寂寞是一条长蛇，
静静地没有言语。
你万一梦到它时，
千万呵，不要悚惧。
它是我忠诚的侣伴，
心里害着热烈的相思；
它想那茂密的草原──
你头上的、浓郁的乌丝。
它月光一般的轻轻地
从你那儿轻轻走过；
它把你的梦境衔了来，
象一只绯红的花朵。
----------------------------number 4046----------------------------
什么能从我们身上脱落
近代
冯至
【什么能从我们身上脱落】
什么能从我们身上脱落，
我们都让它化作尘埃：
我们安排我们在这时代
像秋日的树木，一棵棵
把树叶和些过迟的花朵
都交给秋风，好舒开树身
伸入严冬；
我们安排我们
在自然里，像蜕化的蝉蛾
把残壳都丢在泥里土里；
我们把我们安排给那个
未来的死亡，像一段歌曲，
歌声从音乐的身上脱落，
归终剩下了音乐的身躯
化作一脉的青山默默。
----------------------------number 4047----------------------------
我们听着狂风里的暴雨
近代
冯至
【我们听着狂风里的暴雨】
我们听着狂风里的暴雨，
我们在灯光下这样孤单，
我们在这小小的茅屋里
就是和我们用具的中间
也有了千里万里的距离：
铜炉在向往深山的矿苗
瓷壶在向往江边的陶泥，
它们都像风雨中的飞鸟
各自东西。我们紧紧抱住，
好像自身也都不能自主。
狂风把一切都吹入高空，
暴雨把一切又淋入泥土，
只剩下这点微弱的灯红
在证实我们生命的暂住。
----------------------------number 4048----------------------------
我们有时度过一个亲密的夜
近代
冯至
【我们有时度过一个亲密的夜】
我们有时度过一个亲密的夜
在一间生疏的房里，它白昼时
是什么模样，我们都无从认识，
更不必说它的过去未来。原野──
一望无边地在我们窗外展开，
我们只依稀地记得在黄昏时
来的道路，便算是对它的认识，
明天走后，我们也不再回来。
闭上眼吧！让那些亲密的夜
和生疏的地方织在我们心里：
我们的生命像那窗外的原野，
我们在朦胧的原野上认出来
一棵树、一闪湖光、它一望无际
藏着忘却的过去、隐约的将来。
----------------------------number 4049----------------------------
我们站立在高高的山巅
近代
冯至
【我们站立在高高的山巅】
我们站立在高高的山巅
化身为一望无边的远景，
化成面前的广漠的平原，
化成平原上交错的蹊径。
哪条路、哪道水，没有关联，
哪阵风、哪片云，没有呼应：
我们走过的城市、山川，
都化成了我们的生命。
我们的生长、我们的忧愁
是某某山坡的一棵松树，
是某某城上的一片浓雾；
我们随着风吹，随着水流，
化成平原上交错的蹊径，
化成蹊径上行人的生命。
----------------------------number 4050----------------------------
伴云来（烟络横林，山沉远照）
宋朝
贺铸
【伴云来】
（天香）
烟络横林，山沉远照，
逦迤黄昏钟鼓。
烛映帘栊，蛩催机杼，
共苦清秋风露。
不眠思妇，
齐应和、几声砧杵。
惊动天涯倦宦，
駸駸岁华行暮。
当年酒狂自负，
谓东君、以春相付。
流浪征骖北道、客樯南浦。
幽恨无人晤语。
赖明月、曾知旧游处，
好伴云来，
还将梦去。
----------------------------number 4051----------------------------
薄倖（淡妆多态）
宋朝
贺铸
【薄倖】
淡妆多态，
更的的频回眄睐。
便认得琴心先许，
欲绾合欢双带。
记画堂风月逢迎，
轻颦浅笑娇无奈。
向睡鸭炉边，
翔鸾屏里，
羞把香罗暗解。
自过了烧灯后，
都不见踏青挑菜。
几回凭双燕，
丁宁深意，
往来却恨重帘碍。
约何时再。
正春浓酒困。
人闲昼永无聊赖。
厌厌睡起，
犹有花梢日在。
----------------------------number 4052----------------------------
愁风月（风清月正圆，信是佳时节）
宋朝
贺铸
【愁风月】
（生查子）
风清月正圆，信是佳时节。
不会长年来，处处愁风月。
心将熏麝焦，吟伴寒虫切。
欲遽就床眠，解带翻成结。
----------------------------number 4053----------------------------
杵声齐（砧面莹，杵声齐）
宋朝
贺铸
【杵声齐】
（古捣练子）
砧面莹，杵声齐，
捣就征衣泪墨题。
寄到玉关应万里，
戍人犹在玉关西。
----------------------------number 4054----------------------------
点绛唇（麝煤熏）
宋朝
贺铸
【点绛唇】
麝煤熏，
纹丝缕。
掩妆无语，
的是消凝处。
薄暮兰桡，
漾下苹花渚。
风留住。
绿杨归路，
燕子西飞去。
----------------------------number 4055----------------------------
蝶恋花（几许伤春春复暮）
宋朝
贺铸
【蝶恋花】
几许伤春春复暮，杨柳清阴，偏碍游丝度。
天际小山桃叶步，白菽花满湔裙处。
竟日微吟长短句，帘影灯昏，心寄胡琴语。
数点雨声风约住，朦胧淡月云来去。
----------------------------number 4056----------------------------
芳草渡（留征辔，送离怀）
宋朝
贺铸
【芳草渡】
留征辔，送离怀。
羞泪下，撚青梅。
低声问道几时回。
秦筝雁促，
此夜为谁排？
君去也，远蓬菜。
千里地，信音乖。
相思成病底情怀？
和烦恼，寻个便，
送将来。
----------------------------number 4057----------------------------
芳心苦（杨柳回塘）
宋朝
贺铸
【芳心苦】
杨柳回塘，鸳鸯别浦。
绿萍涨断莲舟路。
断无蜂蝶慕幽香，红衣脱尽芳心苦。
返照迎潮，行云带雨。
依依似与骚人语。
当年不肯嫁春风，无端却被秋风误。
----------------------------number 4058----------------------------
感皇恩（兰芷满汀洲）
宋朝
贺铸
【感皇恩】
兰芷满汀洲，游丝横路。
罗袜尘生步迎顾，
整鬟颦黛，脉脉两情难语。
细风吹柳絮、人南渡。
回首旧游，山无重数。
花底深、朱户何处？
半黄梅子，向晚一帘疏雨。
断魂分付与、春将去。
----------------------------number 4059----------------------------
更漏子（上东门）
宋朝
贺铸
【更漏子】
上东门，门外柳，赠别每烦纤手。
一叶落，几番秋，江南独倚楼。
曲阑干，凝伫久，薄暮更堪搔首。
无际恨，见闲愁，侵寻天尽头。
----------------------------number 4060----------------------------
国门东（车马匆匆）
宋朝
贺铸
【国门东】
车马匆匆，
会国门东。
信人间自古消魂处，
指红尘北道，
碧波南浦，
黄叶西风。
侯馆娟娟新月，
从今夜、与谁同？
想深闺独守空床思，
但频占镜鹊，
悔分钗燕，
长望书鸿。
----------------------------number 4061----------------------------
画眉郎（雪絮雕章）
宋朝
贺铸
【画眉郎】
（好女儿）
雪絮雕章，
梅粉华妆。
小芒台、
榧机罗缃素，
古铜蟾砚滴，
金雕琴荐，
玉燕钗梁。
五马徘徊长路，
漫非意，
凤求凰。
认兰情、
自有怜才处，
似题桥贵客，
栽花潘令，
真画眉郎。
----------------------------number 4062----------------------------
浣溪沙（不信芳春厌老人）
宋朝
贺铸
【浣溪沙】
不信芳春厌老人，
老人几度送馀春。
惜春行乐莫辞频。
巧笑艳歌皆我意，
恼花颠酒拚君真。
物情惟有醉中真。
----------------------------number 4063----------------------------
减字浣溪沙（楼角初销一缕霞）
宋朝
贺铸
【减字浣溪沙】
楼角初销一缕霞，
淡黄杨柳暗栖鸦，
玉人和月摘梅花。
笑撚粉香归洞户，
更垂帘幕护窗纱，
东风寒似夜来些。
----------------------------number 4064----------------------------
减字浣溪沙（秋水斜阳演漾金）
宋朝
贺铸
【减字浣溪沙】
秋水斜阳演漾金，
远山隐隐隔平林。
几家村落几声砧。
记得西楼凝醉眼，
昔年风物似如今。
只无人与共登临。
----------------------------number 4065----------------------------
减字浣溪沙（闲把琵琶旧谱寻）
宋朝
贺铸
【减字浣溪沙】
闲把琵琶旧谱寻，
四弦声怨却沉吟。
燕飞人静画堂深。
欹枕有时成雨梦，
隔帘无处说春心。
一从灯夜到如今。
----------------------------number 4066----------------------------
将进酒（城下路，凄风露）
宋朝
贺铸
【将进酒】
（小梅花）
城下路，凄风露，
今人犁田古人墓。
岸头沙，带蒹葭，
漫漫昔时流水今人家。
黄埃赤日长安道，
倦客无浆马无草。
开函关，掩函关，
千古如何不见一人闲？
六国扰，三秦扫，
初谓商山遗四老。
驰单车，致缄书，
裂荷焚芰接武曳长裾。
深入醉乡安稳处。
高流端得酒中趣，
生忘形，死忘名，
谁论二豪初不数刘伶？
----------------------------number 4067----------------------------
六州歌头（少年侠气）
宋朝
贺铸
【六州歌头】
少年侠气，交结五都雄。
肝胆洞。毛发耸。
立谈中。死生同。一诺千金重。
推翘勇。矜豪纵。
轻盖拥。联飞鞚。斗城东。
轰饮洒垆，春色浮寒瓮。吸海垂虹。
间呼鹰嗾犬，白羽摘雕弓。狡穴俄空。
乐匆匆！
似黄粱梦。辞丹凤。
明月共。漾孤篷。
官冗从。怀倥偬。落尘笼。
簿书丛。歇弁如云众。
供粗用。忽奇功。
笳鼓动。渔阳弄。思悲翁。
不请长缨，系取天骄种。剑吼西风。
恨登山临水，手寄七弦桐。目送归鸿。
----------------------------number 4068----------------------------
绿头鸭（玉人家）
宋朝
贺铸
【绿头鸭】
玉人家，画楼珠箔临津。
托微风彩箫流怨，断肠马上曾闻。
宴堂开、艳妆丝里，调琴思、认歌颦。
麝蜡烟浓，玉莲漏短，更衣不待酒初醺。
绣屏掩、枕鸳相就，香气渐暾暾。
回廊影、疏钟淡月，几许消魂？
翠钗分、银笺封泪，舞鞋从此生尘。
任兰舟、载将离恨，转南浦、北西醺。
记取明年，蔷薇谢后，佳期应未误行云。
凤城远、楚梅香嫩，先寄一枝春。
青门外，只凭芳草，寻访郎君。
----------------------------number 4069----------------------------
梦江南（九曲池头三月三）
宋朝
贺铸
【梦江南】
九曲池头三月三，
柳毵毵。
香尘扑马喷金衔，
涴春衫。
苦笋鲥鱼乡味美，
梦江南。
阊门烟水晚风恬，
落归帆。
----------------------------number 4070----------------------------
梦相亲（清琴再鼓求凰弄）
宋朝
贺铸
【梦相亲】
（木兰花）
清琴再鼓求凰弄，
紫陌屡盘骄马鞚。
远山眉样认心期，
流水车音牵目送。
归来翠被和衣拥。
醉解寒生钟鼓动。
此欢只许梦相亲，
每向梦中还说梦。
----------------------------number 4071----------------------------
陌上郎（西津海鹘舟）
宋朝
贺铸
【陌上郎】
（生查子）
西津海鹘舟，
径度沧江南。
双艣本无情，
鸦轧如人语。
「挥金陌上郎，
化石山头妇。
何物系君心？
三岁扶床女！」
----------------------------number 4072----------------------------
南歌子（疏雨池塘见）
宋朝
贺铸
【南歌子】
疏雨池塘见，
微风襟袖知。
阴阴夏木啭黄鹂。
何处飞来白鹭立移时。
易醉扶头酒，
难逢敌手棋。
日长偏与睡相宜。
睡起芭蕉叶上自题诗。
----------------------------number 4073----------------------------
菩萨蛮（彩舟载得离愁动）
宋朝
贺铸
【菩萨蛮】
彩舟载得离愁动，
无端更借樵风送。
波渺夕阳迟，
销魂不自持。
良宵谁与共，
赖有窗间梦。
可奈梦回时，
一番新别离！
----------------------------number 4074----------------------------
琴调相引（终日怀旧翻送客）
宋朝
贺铸
【琴调相引】
送范殿临赴黄岗
终日怀旧翻送客，
春风祖席南城陌。
便莫惜离觞频卷白。
动管色，催行色；
动管色，催行色。
何处投鞍风雨夕？
临水驿，空山驿；
临水驿，空山驿。
纵明月相思千里隔。
梦咫尺，勤书尺；
梦咫尺，勤书尺。
----------------------------number 4075----------------------------
青玉案（凌波不过横塘路）
宋朝
贺铸
【青玉案】
凌波不过横塘路，
但目送、芳尘去。
锦瑟华年谁与度？
月台花榭，琐窗朱户，
只有春知处。
碧云冉冉蘅皋暮，
彩笔新题断肠句。
试问闲愁都几许？
一川烟雨，满城风絮，
梅子黄时雨。
----------------------------number 4076----------------------------
人南渡（兰芷满汀洲）
宋朝
贺铸
【人南渡】
（感皇恩）
兰芷满汀洲，
游丝横路。
罗袜尘生步，迎顾。
整鬟颦黛，
脉脉两情难语。
细风吹柳絮，人南渡。
回首旧游，山无重数。
花底深朱户，何处？
半黄梅子，
向晚一帘疏雨。
断魂分付与，春将去。
----------------------------number 4077----------------------------
石州引（薄雨收寒）
宋朝
贺铸
【石州引】
薄雨初寒，斜照弄晴，春意空阔。
长亭柳色才黄，远客一枝先折。
烟横水际，映带几点归鸦，东风销尽龙沙雪。
还记出关来，恰而今时节。
将发。画楼芳酒，红泪清歌，顿成轻别。
回首经年，杳杳音尘都绝。
欲知方寸，共有几许新愁，芭蕉不展丁香结。
枉望断天涯，两厌厌风月。
----------------------------number 4078----------------------------
踏莎行（杨柳回塘）
宋朝
贺铸
【踏莎行】
杨柳回塘，
鸳鸯别浦，
绿萍涨断莲舟路。
断无蜂蝶慕幽香，
红衣脱尽芳心苦。
返照迎潮，
行云带雨，
依依似与骚人语。
当年不肯嫁春风，
无端却被秋风误。
----------------------------number 4079----------------------------
台城游（南国本潇洒）
宋朝
贺铸
【台城游】
（水调歌头）
南国本潇洒，
六代浸豪奢。
台城游冶，
襞笺能赋属宫娃。
云观登临清夏，
璧月流连长夜，
吟醉送年华。
回首飞鸳瓦，
却羡井中蛙。
访乌衣，成白社，
不容车。
旧时王谢，
堂前双燕过谁家？
楼外河横斗挂，
淮上潮平霜下，
樯影落寒沙。
蓬窗罅，
犹唱《后庭花》。
----------------------------number 4080----------------------------
天门谣（牛渚天门险）
宋朝
贺铸
【天门谣】
牛渚天门险，限南北、七雄豪占。
清雾敛，与闲人登览。
待月上潮，平波滟滟，塞管轻吹新阿滥。
风满槛，历历数、西州更点。
----------------------------number 4081----------------------------
天香（烟络横林）
宋朝
贺铸
【天香】
烟络横林，山沉远照，迤逦黄昏钟鼓。
烛映帘栊，蛩催机杼，共苦清秋风露。
不眠思妇，齐应和、几声砧杵。
惊动天涯倦宦，骎骎岁华行暮。
当年酒狂自负，谓东君、以春相付。
流浪征骖北道，客樯南浦，幽恨无人晤语。
赖明月曾知旧游处，好伴云来，还将梦去。
----------------------------number 4082----------------------------
铜人捧露盘引（控沧江，排青嶂）
宋朝
贺铸
【铜人捧露盘引】
凌歊
控沧江，排青嶂，
燕台凉。
驻彩仗、乐未渠央。
岩花磴蔓，
妒千门珠翠倚新妆。
舞闲歌悄，
恨风流不管余香。
繁华梦，惊俄顷；
佳丽地，指苍茫。
寄一笑、何与兴亡！
量船载酒，
赖使君相对两胡床。
缓调清管，
更为依三弄斜阳。
----------------------------number 4083----------------------------
望书归（边堠远，置邮稀）
宋朝
贺铸
【望书归】
（古捣练子）
边堠远，置邮稀，
附与征衣衬铁衣。
连夜不妨频梦见，
过年惟望得书归。
----------------------------number 4084----------------------------
望湘人（厌莺声到枕）
宋朝
贺铸
【望湘人】
厌莺声到枕，
花气动帘，
醉魂愁梦相伴。
被惜余薰，
带惊剩眼。
几许伤春春晚。
泪竹痕鲜，
佩兰香老，
湘天浓暖。
记小江风月佳时，
屡约非烟游伴。
须信鸾弦易断。
奈云和再鼓，
曲终人远。
认罗袜无踪，
旧处弄波清浅。
青翰棹舣，
白苹洲畔。
尽目临皋飞观。
不解寄、
一字相思，
幸有归来双燕。
----------------------------number 4085----------------------------
西江月（携手着花深径）
宋朝
贺铸
【西江月】
携手着花深径，
扶肩待月斜廊。
临分少伫已伥伥，
此段不堪回想。
欲寄书如天远，
难销夜似年长。
小窗风雨碎人肠，
更在孤舟枕上。
----------------------------number 4086----------------------------
惜余春（急雨收春）
宋朝
贺铸
【惜余春】
（踏莎行）
急雨收春，
斜风约水，
浮江涨绿鱼文起。
年年游子惜余春，
春归不解招游子。
留恨城隅，
关情纸尾，
阑干长对西曛倚。
鸳鸯俱是白头时，
江南渭北三千里。
----------------------------number 4087----------------------------
小重山（花院深疑无路通）
宋朝
贺铸
【小重山】
花院深疑无路通。
碧纱窗影下，
玉芙蓉。
当时偏恨五更钟。
分携处，
斜月小帘栊。
楚梦冷沉踪。
一双金缕枕，
半床空。
画桥临水凤城东。
楼前柳，
憔翠几秋风。
----------------------------number 4088----------------------------
行路难（缚虎手，悬河口）
宋朝
贺铸
【行路难】
（小梅花）
缚虎手，悬河口，
车如鸡栖马如狗。
白纶巾，扑黄尘，
不知我辈可是蓬蒿人？
衰兰送客咸阳道，
天若有情天亦老。
作雷颠，不论钱，
谁问旗亭美酒斗十千？
酌大斗，更为寿，
青鬓长青古无有。
笑嫣然，舞翩然，
当垆秦女十五语如弦。
遗音能记秋风曲，
事去千年犹恨促。
揽流光，系扶桑，
争奈愁来一日却为长。
----------------------------number 4089----------------------------
阳羡歌（山秀芙蓉）
宋朝
贺铸
【阳羡歌】
（踏莎行）
山秀芙蓉，
溪明罨画。
真游洞穴沧波下。
临风慨想斩蛟灵，
长桥千载犹横跨。
解组投簪，
求田问舍。
黄鸡白酒渔樵社。
元龙非复少时豪，
耳根清净功名话。
----------------------------number 4090----------------------------
夜捣衣（收锦字，下鸳机）
宋朝
贺铸
【夜捣衣】
（古捣练子）
收锦字，下鸳机，
净拂床砧夜捣衣。
马上少年今健否？
过瓜时见雁南归。
----------------------------number 4091----------------------------
夜如年（斜月下，北风前）
宋朝
贺铸
【夜如年】
（古捣练子）
斜月下，北风前。
万杵千砧捣欲穿。
不为捣衣勤不睡，
破除今夜夜如年。
----------------------------number 4092----------------------------
喜迁莺（霜天秋晓）
宋朝
蔡挺
【喜迁莺】
霜天秋晓，
正紫塞故垒，
黄云衰草。
汉马嘶风，
边鸿叫月，
陇上铁衣寒早。
剑歌骑曲悲壮，
尽道君恩须报。
塞垣乐，
尽橐鞬锦领，
山西年少。
谈笑。刁斗静，
烽火一把，
时送平安耗。
圣主忧边，
威怀遐远，
骄虏尚宽天讨。
岁华向晚愁思，
谁念玉关人老？
太平也，且欢娱，
莫惜金樽频倒。
----------------------------number 4093----------------------------
洞仙歌（青烟幂处）
宋朝
晁补之
【洞仙歌】
泗州中秋作
青烟幂处，
碧海飞金镜。
永夜闲阶卧桂影。
露凉时，
零乱多少寒，
神京远，
惟有蓝桥路近。
水晶帘不下，
云母屏开，
冷浸佳人淡脂粉。
待都将许多明，
付与金尊，
投晓共流霞倾尽。
更携取胡床上南楼，
看玉做人间，
素秋千顷。
----------------------------number 4094----------------------------
临江仙（谪宦江城无屋买）
宋朝
晁补之
【临江仙】
信州作
谪宦江城无屋买，
残僧野寺相依。
松间药臼竹间衣。
水穷行到处，
云起坐看时。
一个幽禽缘底事，
苦来醉耳边啼？
月斜西院愈声悲。
青山无限好？
犹道不如归。
----------------------------number 4095----------------------------
迷神引（黯黯青山红日暮）
宋朝
晁补之
【迷神引】
黯黯青山红日暮，
浩浩大江东注。
余霞散绮，
向烟波路。
使人愁，长安远，
在何处。
几点渔灯小，
迷近坞。
一片客帆低，
傍前浦。
暗想平生，
自悔儒冠误。
觉阮途究，
归心阻。
断魂素月，
一千里、伤平楚。
怪竹枝歌，
声声怨，为谁苦。
猿鸟一时啼，
惊岛屿。
烛暗不成眠，
听津鼓。
----------------------------number 4096----------------------------
摸鱼儿（买陂塘）
宋朝
晁补之
【摸鱼儿】
东皋寓居
买陂塘、
旋栽杨柳，
依稀淮岸湘浦。
东皋嘉雨新痕涨，
消嘴鹭来鸥聚。
堪爱处，
最好是、
一川夜月光流渚。
无人独舞。
任翠幄张天，
柔茵藉地，
洒尽未能去。
青绫被，
莫忆金闺故步。
儒冠曾把身误。
弓刀千骑成何事
荒了邵平瓜圃。
君试觑，
满青镜、
星星鬓影今如许
功名浪语。
便似得班超，
封候万里，
归计恐迟暮。
----------------------------number 4097----------------------------
生查子（宫里妒娥眉）
宋朝
晁补之
【生查子】
待命护国院，不得入国门，感旧。
宫里妒娥眉，十载辞君去。
翠袖怯天寒，修竹无人处。
今日近君家，望极香车骛。
一水是红墙，有恨无由语。
----------------------------number 4098----------------------------
水龙吟（问春何苦匆匆）
宋朝
晁补之
【水龙吟】
次歆林圣予惜春
问春何苦匆匆，
带风伴雨如驰骤。
幽葩细萼，
小园低槛，
壅培未就。
吹尽繁红，
占春长久，
不如垂柳。
算春常不老，
人愁春老，
愁只是、人间有。
春恨十常八九，
忍轻辜、芳醪经口。
那知自是，
桃花结子，
世上功名，
老来风味，
春归时候。
不因春瘦。
樽前痛饮，
狂歌似旧，
情难依旧。
----------------------------number 4099----------------------------
惜分飞（山水光中清无暑）
宋朝
晁补之
【惜分飞】
别吴作
山水光中清无暑，是我消魂别处。
只有多情雨，会人深意留人住。
不见梅花来已暮，未见荷花又去。
图画他年觑，断肠千古苕溪路。
----------------------------number 4100----------------------------
盐角儿（开时似雪）
宋朝
晁补之
【盐角儿】
毫社观梅
开时似雪，谢时似雪，花中奇绝。
香非在蕊，香非在萼，骨中香彻。
占溪风，留溪月。堪羞损、山桃如血。
直饶更、疏疏淡淡，，终有一般情别。
----------------------------number 4101----------------------------
忆少年（无穷官柳）
宋朝
晁补之
【忆少年】
别历下
无穷官柳，无柳画舸，无根行客。
南山尚相送，只高城人隔。
罨画园林溪绀碧，算重来、尽成陈迹。
刘郎鬓如此，况桃花颜色。
----------------------------number 4102----------------------------
十七日观潮（漫漫平沙走白虹）
宋朝
陈师道
【十七日观潮】
漫漫平沙走白虹，
瑶台失手玉杯空。
晴天摇动清江底，
晚日浮沉急浪中。
----------------------------number 4103----------------------------
示三子（去远即相忘）
宋朝
陈师道
去远即相忘，归近不可忍。
儿女已在眼，眉目略不省。
喜极不得语，泪尽方一哂。
了知不是梦，忽忽心未稳。
----------------------------number 4104----------------------------
踏莎行（二社良辰）
宋朝
陈尧佐
【踏莎行】
二社良辰，
千秋庭院。
翩翩又见新来燕。
凤凰巢稳许为邻，
潇湘烟暝来何晚。
乱入红楼，
低飞绿岸。
画梁时拂歌尘散。
为谁归去为谁来，
主人恩重珠帘卷。
----------------------------number 4105----------------------------
春日（云淡风轻近午天）
宋朝
程颢
【春日】
云淡风轻近午天，
傍花随柳过前川。
时人不识余心乐，
将谓偷闲学少年。
----------------------------number 4106----------------------------
郊行即事（芳原绿野恣行时）
宋朝
程颢
【郊行即事】
芳原绿野恣行时，春入遥山碧四围。
兴逐乱红穿柳巷，困临流水坐苔矶。
莫辞盏酒十分劝，只恐风花一片飞。
况是清明好天气，不妨游衍莫忘归。
----------------------------number 4107----------------------------
秋日（闲来无事不从容）
宋朝
程颢
【秋日】
闲来无事不从容，睡觉东窗日已红。
万物静观皆自得，四时佳兴与人同。
道通天地有形外，思入风云变态中。
富贵不淫贫贱乐，男儿到此是豪雄。
----------------------------number 4108----------------------------
秋月（清溪流过碧山头）
宋朝
程颢
【秋月】
清溪流过碧山头，
空水澄鲜一色秋。
隔断红尘三十里，
白云红叶两悠悠。
----------------------------number 4109----------------------------
题淮南寺（南去北来休便休）
宋朝
程颢
【题淮南寺】
南去北来休便休，
白苹吹尽楚江秋。
道人不是悲秋客，
一任晚山相对愁。
----------------------------number 4110----------------------------
游月殿（月坡堤上四徘徊）
宋朝
程颢
【游月殿】
月坡堤上四徘徊，北有中天百尺台。
万物已随秋气改，一樽聊为晚凉开。
水心云影闲相照，林下泉声静自来。
世事无端何足计，但逢佳节约重陪。
----------------------------number 4111----------------------------
卜算子（樽前一曲歌）
宋朝
杜安世
【卜算子】
樽前一曲歌，
歌里千重意。
才欲歌时泪已流，
恨应更、多于泪。
试问缘何事？
不语如痴醉。
我亦情多不忍闻。
怕和我、成憔悴。
----------------------------number 4112----------------------------
鹤冲天（清明天气）
宋朝
杜安世
【鹤冲天】
清明天气，
永日愁如醉。
台榭绿阴浓，薰风细。
燕子巢方就，
盆池小，新荷蔽。
恰是逍遥际。
单夹衣裳，
半笼软玉肌体。
石榴美艳，
一撮红绡比。
窗外数修篁，寒相倚。
有个关心处，
难相见，空凝睇。
行坐深闺里，
懒更妆梳，
自知新来憔悴。
----------------------------number 4113----------------------------
菩萨蛮（游丝欲堕还重上）
宋朝
杜安世
【菩萨蛮】
游丝欲堕还重上，
春残日永人相望。
花共燕争飞，
青梅细雨枝。
离愁终未解，
忘了依前在。
拟待不寻思，
则眠梦见伊。
----------------------------number 4114----------------------------
舟下建溪（客航收浦月黄昏）
宋朝
方惟深
【舟下建溪】
客航收浦月黄昏，
野店无灯欲闭门。
倒出岸沙枫半死，
系舟犹有去年痕。
----------------------------number 4115----------------------------
点绛唇（病起恹恹）
宋朝
韩琦
【点绛唇】
病起恹恹，
画堂花谢添憔悴。
乱红飘砌，
滴尽胭脂泪。
惆怅前春，
谁向花前愁？
愁无际。
武陵回睇，
人远波空翠。
----------------------------number 4116----------------------------
宴清都（细草沿阶软）
宋朝
何籀
【宴清都】
细草沿阶软。
迟日薄，
惠风轻霭微暖。
春工靳惜，桃英尚小，
柳芽犹短。
罗帏绣幕高卷，
早已是歌慵笑懒。
凭画楼，那更天远，
山远，水远，人远！
堪怨：傅粉疏狂，
窃香俊雅，无计拘管；
青丝绊马，红巾寄羽，
甚处迷恋！
无言泪珠零乱，
翠袖尽重重渍遍；
故要得别后思量，
归时觑见。
----------------------------number 4117----------------------------
寄人（不见当年丁令威）
宋朝
胡楚
【寄人】
不见当年丁令威，
年来处处是相思。
若将此恨同芳草，
犹恐青青有尽时。
----------------------------number 4118----------------------------
为葛亚卿作（君住江滨起画楼）
宋朝
胡楚
【为葛亚卿作】
君住江滨起画楼，
妾居海角送潮头。
潮中有妾相思泪，
流到楼前更不流。
----------------------------number 4119----------------------------
减字木兰花（红旗高举）
宋朝
黄裳
【减字木兰花】
红旗高举，飞出深深杨柳渚。
鼓击春雷，直破烟波远远回。
欢声震地，惊退万人争战气。
金碧楼西，衔得锦标第一归。
----------------------------number 4120----------------------------
青玉案（绿槐烟柳长亭路）
宋朝
惠洪
【青玉案】
绿槐烟柳长亭路，
恨取次、分离去。
日永如年愁难度。
高城回首，
暮云遮尽，
目断人何处。
解鞍旅舍天将暮，
暗忆叮咛千万句。
一寸柔肠情几许？
薄衾孤枕，
梦回人静，
彻晓潇潇雨。
----------------------------number 4121----------------------------
永遇乐（风暖莺娇）
宋朝
解昉
【永遇乐】
风暖莺娇，
露浓花重，
天气和煦。
院落烟收，
垂杨舞困，
无奈推金缕。
谁家巧纵，
青楼弦管，
惹起梦云情绪。
忆当时、纹衾粲枕，
未尝暂孤鸳侣。
芳菲易老，
故人难聚，
到此翻成轻误。
阆苑仙遥，
蛮笺纵写，
何计传深诉。
青山绿水，
古今长在，
惟有旧欢何处。
空赢得、斜阳暮草，
淡烟细雨。
----------------------------number 4122----------------------------
春日登楼怀旧（高楼聊引望）
宋朝
寇准
【春日登楼怀旧】
高楼聊引望，杳杳一川平。
远水无人渡，孤舟尽日横。
荒村生断霭，深树语流莺。
旧业遥清渭，沉思忽自惊。
----------------------------number 4123----------------------------
江南春（波渺渺，柳依依）
宋朝
寇准
【江南春】
波渺渺，柳依依。
孤村芳草远，
斜日杏花飞。
江南春尽离肠断，
蘋满汀洲人未归。
----------------------------number 4124----------------------------
柳（晓带轻烟间杏花）
宋朝
寇准
【柳】
晓带轻烟间杏花，
晚凝深翠拂平沙。
长条别有风流处，
密映钱塘苏小家。
----------------------------number 4125----------------------------
书河上亭壁（岸阔樯稀波渺茫）
宋朝
寇准
岸阔樯稀波渺茫，
独凭危槛思何长。
萧萧远树疏林外，
一半秋山带夕阳。
----------------------------number 4126----------------------------
踏莎行（春色将阑）
宋朝
寇准
【踏莎行】
春色将阑，莺声渐老。红英落尽春梅小。
画堂人静雨蒙蒙，屏山半掩余香袅。
密约沉沉，离情杳杳。菱花尘满慵将照。
倚楼无语欲销魂，长空黯淡连芳草。
----------------------------number 4127----------------------------
踏莎行
宋朝
寇准
【踏莎行】
春色将阑，
莺声渐老，
红英落尽青梅小。
画堂人静雨蒙蒙，
屏山半掩余香袅。
密约沉沉，
离情杳杳，
菱花尘满慵将照。
倚楼无语欲销魂，
长空暗淡连芳草。
----------------------------number 4128----------------------------
村晚（草满池塘水满陂）
宋朝
雷震
【村晚】
草满池塘水满陂，
山衔落日浸寒漪。
牧童归去横牛背，
短笛无腔信口吹。
----------------------------number 4129----------------------------
六幺令（长江千里）
宋朝
李纲
【六幺令
长江千里】
长江千里，
烟淡水云阔。
歌沉玉树，
古寺空有疏钟发。
六代兴亡如梦，
苒苒惊时月。
兵戈凌灭。
豪华销尽，
几见银蟾自圆缺。
潮落潮生波渺，
江树森如发。
谁念迁客归来，
老大伤名节。
纵使岁寒途远，
此志应难夺。
高楼谁设。
倚阑凝望，
独立渔翁满江雪。
----------------------------number 4130----------------------------
喜迁莺（晋师胜淝上）
宋朝
李纲
【喜迁莺
晋师胜淝上⑴】
长江千里，
限南北。
雪浪云涛无际⑵。
天险难逾⑶，
人谋克壮⑷，
索虏岂能吞噬⑸！
阿坚百万南牧⑹，
倏忽长驱吾地⑺。
破强敌，
在谢公处画⑻，
从容颐指⑼。
奇伟，
淝水上，
八千戈甲⑽，
结阵当蛇豕⑾。
鞭弭周旋⑿，
旌旗麾动⒀，
坐却北军风靡⒁。
夜闻数声鸣鹤⒂，
尽道王师将至⒃。
延晋祚⒄，
庇烝民⒅，
周雅何曾专美⒆。
----------------------------number 4131----------------------------
读长恨辞（蜀道如天夜雨淫）
宋朝
李觏
【读长恨辞】
蜀道如天夜雨淫。
乱铃声里倍沾襟。
当时更有军中死，
自是君王不动心。
----------------------------number 4132----------------------------
相思（人言落日是天涯）
宋朝
李觏
【相思】
人言落日是天涯，
望极天涯不见家。
已恨碧山相阻隔，
碧山还被暮云遮。
----------------------------number 4133----------------------------
蝶恋花（遥夜亭皋闲信步）
宋朝
李冠
【蝶恋花】
遥夜亭皋闲信步，
才过清明，
渐觉伤春暮。
数点雨声风约住，
朦胧淡月云来去。
桃杏依稀香暗度。
谁在秋千，
笑里轻轻语？
一寸相思千万绪，
人间没个安排处。
----------------------------number 4134----------------------------
点绛唇（楼下清歌）
宋朝
李祁
【点绛唇】
楼下清歌，
水流歌断春风暮。
梦云烟树，
依约江南路。
碧水黄沙，
梦到寻梅处。
花无数。
问花无语。
明月随人去。
----------------------------number 4135----------------------------
菩萨蛮（子规啼破城楼月）
宋朝
李师中
【菩萨蛮】
子规啼破城楼月，
画船晓载笙歌发。
两岸荔枝红，
万家烟雨中。
佳人相对泣，
泪下罗衣湿。
从此信音稀，
岭南无雁飞。
----------------------------number 4136----------------------------
茶瓶儿（去年相逢深院宇）
宋朝
李元膺
【茶瓶儿】
去年相逢深院宇，
海棠下、曾歌金缕。
歌罢花如雨。
翠罗衫上，
点点红无数。
今岁重寻携手处，
空物是人非春暮。
回首青门路。
乱红飞絮，
相逐东风去。
----------------------------number 4137----------------------------
长相思（吴山青）
宋朝
林逋
【长相思】
吴山青，
越山青。
两岸青山相对迎。
争忍有离情。
君泪盈，
妾泪盈。
罗带同心结未成，
江边潮已平。
----------------------------number 4138----------------------------
点降唇（金谷年年）
宋朝
林逋
【点降唇】
金谷年年，乱生春色谁为主？
余花落处，满地和烟雨。
又是离歌，一阕长亭暮。
王孙去，萋萋无数，南北东西路。
----------------------------number 4139----------------------------
孤山寺瑞上人房写望（底处凭栏思眇然）
宋朝
林逋
【孤山寺瑞上人房写望】
底处凭栏思眇然，孤山塔后阁西偏。
阴沉画轴林间寺，零落棋枰葑上田。
秋景有时飞独鸟，夕阳无事起寒烟。
迟留更爱吾庐近，只待春来看雪天。
----------------------------number 4140----------------------------
山园小梅（众芳摇落独喧妍）
宋朝
林逋
【山园小梅
其一】
众芳摇落独喧妍，
占尽风情向小园。
疏影横斜水清浅，
暗香浮动月黄昏。
霜禽欲下先偷眼，
粉蝶如知合断魂。
幸有微吟可相狎，
不须檀板共金樽。
【山园小梅
其二】
剪绡零碎点酥乾，向背稀稠画亦难。
日薄从甘春至晚，霜深应怯夜来寒。
澄鲜祇共邻僧惜，冷落犹嫌俗客看。
忆着江南旧行路，酒旗斜拂堕吟鞍。
----------------------------number 4141----------------------------
山中寄招叶秀才（夜鹤晓猿时复闻）
宋朝
林逋
【山中寄招叶秀才】
夜鹤晓猿时复闻，寥寥长似耿离群。
月中未要恨丹桂，岭上且来看白云。
棋子不妨临水着，诗题兼好共僧分。
新忧他日荣名后，难得幽栖事静君。
----------------------------number 4142----------------------------
宿洞霄宫（秋山不可尽）
宋朝
林逋
【宿洞霄宫】
秋山不可尽，秋思亦无垠。
碧涧流红叶，青林点白云。
凉阴一鸟下，落晶乱蝉分。
此夜芭蕉雨，何人枕上闻。
----------------------------number 4143----------------------------
七古
手莫伸
近代
陈毅
手莫伸，伸手必被捉。
党和人民在监督，万目睽睽难逃脱。
汝言惧捉手不伸，他道不伸能自觉，
其实想伸不敢伸，人民咫尺手自缩。
岂不爱权位，权位高高耸山岳。
岂不爱粉黛，爱河饮尽犹饥渴。
岂不爱推戴，颂歌盈耳神仙乐。
第一想到不忘本，来自人民莫作恶。
第二想到党培养，无党岂能有所作？
第三想到衣食住，若无人民岂能活？
第四想到虽有功，岂无过失应惭怍。
吁嗟乎，九牛一毫莫自夸，骄傲自满必翻车。历览古今多少事，成由谦逊败由奢。
----------------------------number 4144----------------------------
“七七”五周年感怀（即今抗战艰难日）
近代
陈毅
【「七七」五周年感怀】
即今抗战艰难日，
累累新坟启我思。
五年碧血翻沧海，
一片丹心照汉旗。
国中忍见儿皇立，
朝内惟谋萁豆炊。
九仞为山争一篑，
同仇敢与亿民期。
一九四二年七月
----------------------------number 4145----------------------------
车过兴国老营盘（大战当年血海翻）
近代
陈毅
【车过兴国老营盘】
大战当年血海翻，
今朝独上老营盘。
荒台废址无人识，
一抚伤痕一泫然。
一九三七年十月
----------------------------number 4146----------------------------
乘车过雪峰（昆仑雪峰送我行）
近代
陈毅
【乘车过雪峰】
昆仑雪峰送我行，
唐古雪峰笑相迎。
唐古雪峰再相送，
旭角雪峰又来迎。
七日七夜雪峰伴，
不苦风砂乐晶莹。
同人举酒喜相贺，
轻车已过最高层。
明日拉萨会亲友，
汉藏一家叙别情。
一九五六年四月
----------------------------number 4147----------------------------
雪夜行军（泰山积雪）
近代
陈毅
【雪夜行军】
泰山积雪，沂水坚冰。
冲破黑夜，奋迅行军。
杀敌气壮，万众同心。
擒贼擒王，共祝新春。
一九四七年二月
----------------------------number 4148----------------------------
昨晚（我知道昨晚在我们出门的时候）
近代
戴望舒
【昨晚】
我知道昨晚在我们出门的时候，
我们的房里一定有一次热闹的宴会，
那些常被我的宾客们当作没有灵魂的东西，
不用说，都是这宴会的佳客：
这事情我也能容易地觉出
否则这房里决不会零乱，
不会这样氤氲着烟酒的气味。
它们现在是已安份守已了，
但是扶着残醉的洋娃娃却眨着眼睛，
我知道她还会撒痴撒娇：
她的头发是那样地蓬乱，
而舞衣又那样地皱，
一定的，昨晚她已被亲过了嘴。
那年老的时钟显然已喝得太多了，
他还渴睡着，而把他的职司忘记；
拖鞋已换了方向，易了地位，
他不安静地躺在床前，而横出榻下。
粉盒和香水瓶自然是最漂亮的娇客，
因为她们是从巴黎来的，
而且准跳过那时行的
黑底舞
；
还有那个龙钟的瓷佛，他的年岁比我们还大，
他听过我祖母的声音，又受过我父亲的爱抚，
他是慈爱的的长者，他必然居过首席，
他有着一颗什么心会和那些后生小子和谐？
比较安静的恐怕只有那桌上的烟灰盂，
他是昨天刚在大路上来的，他是生客。
还有许许多多的有伟大的灵魂的小东西，
它们现在都已敛迹，而且又装得那样规矩，
它们现在是那样安静，但或许昨晚最会胡闹。
对于这些事物的放肆我倒并不嗔怪，
我不会发脾气，因为象我们一样，
它们在有一些的时候也应得狂欢痛快。
但是我不懂得它们为什么会胆小害怕我们，
我们不是严历的主人，我们愿意它们同来！
这些我们已有过了许多证明，
如果去问我的荷兰烟斗，它便会讲给你听。
----------------------------number 4149----------------------------
忧郁（我如今已厌看蔷薇色）
近代
戴望舒
【忧郁】
我如今已厌看蔷薇色，
一任她娇红披满枝。
心头的春花已不更开，
幽黑的烦忧已到我欢乐之梦中来。
我的唇已枯，我的眼已枯，
我呼吸着火焰，我听见幽灵低诉。
去吧，欺人的美梦，欺人的幻像，
天上的花枝，世人安能痴想！
我颓唐地在挨度这迟迟的朝夕，
我是个疲倦的人儿，我等待着安息。
----------------------------number 4150----------------------------
寻梦者（梦会开出花来的）
近代
戴望舒
梦会开出花来的，
梦会开出娇妍的花来的：
去求无价的珍宝吧。
在青色的大海里，
在青色的大海的底里，
深藏着金色的贝一枚。
你去攀九年的冰山吧，
你去航九年的旱海吧，
然后你逢到那金色的贝。
它有天上的云雨声，
它有海上的风涛声，
它会使你的心沉醉。
把它在海水里养九年，
把它在天水里养九年，
然后，它在一个暗夜里开绽了。
当你鬓发斑斑了的时候，
当你眼睛矇眬了的时候，
金色的贝吐出桃色的珠。
把桃色的珠放在你怀里，
把桃色的珠放在你枕边，
于是一个梦静静地升上来了。
你的梦开出花来了，
你的梦开出娇妍的花来了，
在你已衰老了的时候。
----------------------------number 4151----------------------------
祖国（或以梦为马）
近代
海子
【祖国】
我要做远方的忠诚的儿子
和物质的短暂情人
和所有以梦为马的诗人一样
我不得不和烈士和小丑走在同一道路上
万人都要将火熄灭
我一人独将此火高高举起
此火为大
开花落英于神圣的祖国
和所有以梦为马的诗人一样
我籍次火得度一生的茫茫黑夜
此火为大
祖国的语言和乱石投筑的梁山城寨
以梦为上的敦煌──那七月也会寒冷的骨骼
如白雪的柴和坚硬的条条白雪
横方在众神之山
和所有以梦为马的诗人一样
我投入此火
这三者是囚禁我的灯盏吐出光辉
万人都要从我刀口走过
去建筑祖国的语言
我甘愿一切从头开始
和所有以梦为马的诗人一样
我也愿将牢底坐穿
众神创造物中只有我最易朽
带着不可抗拒的死亡的遗度
只有粮食是我的珍爱
我将她紧紧抱住
抱住她在故乡生儿育女
和所有以梦为马的诗人一样
我也愿自己埋葬在四周高高的山上
守望平静的家园
面对大河我无限惭愧
我年华虚度
空有一身疲倦
和所有以梦为马的诗人一样
岁月易逝
一滴不剩
水滴中有一匹马儿一命归天
千年后如若我再生于祖国的河岸
千年后我再次拥有中国的稻田
和周天子的雪山
天马
赐踏
和所有以梦为马的诗人一样
我选择永恒的事业
我的事业
就是要成为太阳的一生
他从古到今──
日
──他无比辉煌无比光明
和所有以梦为马的诗人一样
最后我被黄昏的众神抬入不朽的太阳
太阳是我的名字
太阳是我的一生
太阳的山顶埋葬
诗歌的尸体──千年王国和我
骑着五千年凤凰和名字叫
马
的龙──我必将失败
但诗歌本身以太阳必将胜利
----------------------------number 4152----------------------------
致秋天的花楸树（我无限的热爱着新的一日）
近代
海子
【致秋天的花楸树】
我无限的热爱着新的一日
今天的太阳
今天的马
今天的花楸树
是我健康富足，拥有一生
我的事业就是要成为太阳的一生
他从古到今日
他无比辉煌无比光明
和所有以梦为马的诗人一样
最后我被黄昏的众神抬入不朽的太阳
----------------------------number 4153----------------------------
在昌平的孤独（孤独是一只鱼筐）
近代
海子
【在昌平的孤独】
孤独是一只鱼筐
是鱼筐中的泉水
放在泉水中
孤独是泉水中睡着的鹿王
梦见的猎鹿人
就是那用鱼筐提水的人
以及其他的孤独
是柏木之舟中的两个儿子
和所有女儿，围着诗经桑麻沅湘木叶
在爱情中失败
他们是鱼筐中的火苗
沉到水底
拉到岸上还是一只鱼筐
孤独不可言说
（
）
----------------------------number 4154----------------------------
夜色（在夜色中）
近代
海子
【夜色】
在夜色中
我有三次受难：流浪、爱情、生存
我有三次幸福：诗歌、王位、太阳
----------------------------number 4155----------------------------
亚洲铜（亚洲铜）
近代
海子
【亚洲铜】
亚洲铜，亚洲铜
祖父死在这里，父亲死在这里，我也将死在这里
你是唯一的一块埋人的地方
亚洲铜，亚洲铜
爱怀疑和爱飞翔的鸟，淹没了一切的是海水
你的主人却是青草，主在自己细小的腰上，守住野花的手掌和秘密
亚洲铜，亚洲铜
看见了吗？那两只白鸽子，它们是屈原遗落在沙滩上的白鞋子
让我们
我们和河流一起，穿上它们吧
亚洲铜，亚洲铜
击鼓之后，我们把在黑暗中跳舞的心脏叫做月亮
这月亮主要由你构成
----------------------------number 4156----------------------------
讯问（在青麦地上跑着）
近代
海子
【讯问】
在青麦地上跑着
雪和太阳的光芒
诗人，你无力偿还
麦地和光芒的情义
一种愿望
一种善良
你无力偿还
你无力偿还
一颗放射光芒的星辰
在你头顶寂寞燃烧
----------------------------number 4157----------------------------
赠人（你青春的声音使我悲哀）
近代
何其芳
【赠人】
你青春的声音使我悲哀。
我忌妨它如流水声睡在绿草里，
如群星坠落到秋天的湖滨
更忌妨它产生从你圆滑的嘴唇。
你这颗有成熟的香味的红色果实，
不如将被啮于谁的幸福的嘴。
对于梦里的一枝花，
或者一角衣裳的爱恋是无希望的。
无希望的爱恋是温柔的。
我害着更温柔的怀念病，
自从你遗下明珠似的声音，
触惊到我忧郁的思想。
----------------------------number 4158----------------------------
王贵与李香香（公元一九三○年）
近代
李季
【王贵与李香香】
第一部
一　崔二爷收租
公元一九三○年，
有一件伤心事出在三边。
人人都说三边有三宝，
穷人多来富人少；
一眼望不尽的老黄沙，
那块地不属财主家？
一九二九年雨水少，
庄稼就像炭火烤。
瞎子摸黑路难上难，
穷汉就怕闹荒年。
荒年怕尾不怕头，
第二年的春荒人人愁。
掏完了苦菜上树梢，
遍地不见绿苗苗。
百草吃尽吃树杆，
捣碎树杆磨面面。
二三月饿死人装棺材，
五六月饿死没人埋！
窖里粮食霉个遍，
崔二爷粮食吃不完。
穷汉饿得皮包骨，
崔二爷心狠见死他不救。
风吹大树嘶啦啦响，
崔二爷有钱当保长。
一个算盘九十一颗珠，
崔二爷牛羊没有数数。
三十里草地二十里沙，
那一群牛羊不属他家？
烟洞里冒烟飞满天，
崔二爷他有半个天；
县长跟前说上一句话，
刮风下雨都由他。
天气越冷风越紧，
人越有钱心越狠！
天旱庄稼没收成，
庄户人家皱眉头；
打不下粮食吃不成饭，
崔二爷的租子也难还。
饿着肚子还好过，
短下租子命难活！
王麻子三天没见一颗米，
崔二爷的狗腿子来催逼。
舌头在嘴里乱打转，
王麻子把好话都说完：
「还不起租子我还有一条命，
这辈子还不起来世给你当牲畜。」
「短租子，短钱，短下粮──
老狗你莫非想拿命来抗？」
一句话来三瞪眼，
三句话来一马鞭。
狗腿子像狼又像虎，
五十岁的王麻子受了苦。
浑身打烂血直淌，
连声不断叫亲娘。
孤雁失群落沙窝，
邻居们看着也难过。
「冬天穿皮袄为避风，
王麻子短租谷不短你的命；
「房子家产由你们挑，
打死他租子也交不了！」
毛驴撞草垛没有长眼，
狗腿子不长人心肝！
一根棍断了又一根换，
白落红起不忍心看！
太阳偏西还有一口气，
月亮上来照死尸。
拔起黄蒿带起根，
崔二爷做事太狠心；
打死老子拉走娃娃，
一家人落了个光塌塌！
冬天里草木不长芽，
旧社会的庄户人不如牛马！
二　王贵揽工
王麻子的娃娃叫王贵，
不大不小十三岁。
崔二爷来好打算，
养下个没头长工常使唤；
算个儿子掌柜的不是大，
顶上个揽工的不把钱花。
羊羔子落地咩咩叫，
王贵虽小啥事都知道。
牛驴受苦喂草料，
王贵四季吃不饱。
大年初一饺子下满锅，
王贵还啃糠窝窝。
穿了冬衣没夏衣，
六月天翻穿老羊皮。
秋天收庄稼一张镰，
磨破了手心还说慢。
冬天王贵去放羊，
身上没有好衣裳；
脚手冻烂血直淌，
干粮冻得硬梆梆；
心想拔柴放火烤，
雪下的柴儿点不着了。
马兰开花五瓣瓣，
王贵揽工整四年。
冬雪大来年冬麦好，
王贵就像麦苗苗。
十冬腊月雪乱下，
王贵想起他亲大；
　
老牛死了换上牛不老，
杀父深仇要子报。
三　李香香
百灵子雀雀百灵子蛋，
崔二爷家住死羊湾。
大河里涨水清混不分，
死羊湾有财主也有穷人。
死羊湾前沟里有一条水，
有一个穷老汉李德瑞。
白胡子李德瑞五十八，
家里只有一枝花。
女儿名叫李香香，
没有兄弟死了娘。
脱毛雀雀过冬天，
没有吃来没有穿。
十六岁的香香顶上牛一条，
累死挣活吃不饱。
羊肚子手巾包冰糖，
虽然人穷好心肠。
玉米结子颗颗鲜，
李老汉年老心肠软。
　
时常拉着王贵的手，
两眼流泪说：「娃命苦！
「年岁小来苦头重，
没娘没大孤零零。
「讨吃子住在关爷庙，
我这里就算你的家。」
刮风下雨人闲下，
王贵就来把柴打。
一个妹子一个大，
没家的人儿找到了家。
四　掏苦菜
山丹丹开花红姣姣，
香香人材长得好。
一对大眼水汪汪，
就像那露水珠在草上淌。
二道糜子碾三遍，
香香自小就爱庄稼汉。
地头上沙柳绿蓁蓁，
王贵是个好后生。
身高五尺浑身都是劲，
庄稼地里顶两人。
玉米开花半中腰，
王贵早把香香看中了。
小曲好唱口难开，
樱桃好吃树难栽；
交好的心思两人都有，
谁也害臊难开口。
王贵赶羊上山来，
香香在洼里掏苦菜。
赶着羊群打口哨，
一句曲儿出口了：
「受苦一天不瞌睡，
合不着眼睛我想妹妹。」
停下脚步定一定神，
洼洼里声小像弹琴：
「山丹丹花来背洼洼开，
有那些心思慢慢来。」
「大路畔上的灵芝草，
谁也没有妹妹好！」
「马里头挑马四银蹄，
人里头挑人就数哥哥你！」
「樱桃小口糯米牙，
巧口口说些哄人话。
「交上个有钱的花钱常不断，
为啥要跟我这个揽工的受可怜？」
「烟锅锅点灯半炕炕明，
酒盅盅量米不嫌哥哥穷。
「妹妹生来就爱庄稼汉，
实心实意赛过银钱。」
「红瓤子西瓜绿皮包，
妹妹的话儿我忘不了。
「肚里的话儿乱如麻，
定下个时候说说知心话。」
「天黑夜静人睡下，
妹妹房里把话拉。
「满天的星星没月亮，
小心踏在狗身上！」
五　两块洋钱
太阳落山红艳艳，
香香担水上井畔。
井里打水绳绳短，
香香弯腰气直喘。
黑呢子马褂缎子鞋，
洼洼里来了个崔二爷。
一颗脑袋像个山药蛋，
两颗鼠眼笑成一条线。
张开嘴了见大黄牙，
顺手把香香捏了一把：
「你提不动我来帮你提，
绣花手磨坏怎个哩？」
「崔二爷你守规矩，
毛手毛脚干啥哩！」
「小娇娇你不要恼，
二爷早有心和你交。
「大米干饭羊腥汤，
主意早打在你身上。
「交了二爷多方便，
吃喝穿戴由你拣。」
香香又气又害羞，
担上水桶往回走。
崔二爷紧跟在后边，
腰里摸出来两块钱：
「二爷给你两块大白洋，
拿去扯两件花衣裳。」
香香的性子本来躁，
自幼就把有钱人恨透了。
一恨一家吃不饱，
打下的粮食交租了；
二恨王贵给他揽工，
没明没夜当牲畜。
脸儿红似石榴花：
「谁要你臭钱干什么！」
「死丫头你不要不识好，
惹恼了二爷你受不了！」
挨骂狗低头顺着墙根走，
崔二爷的醋瘾没有过够：
「井绳断了桶掉到井里头，
终久脱不过我的手。
「放着白面你吃饸饹，
看上王贵你看不上我！
「王贵年轻是个穷光蛋，
二爷我虽老有银钱。
「铜箩里筛面落面箱，
王贵的命儿在我手上。
「烟洞里卷烟房梁上灰，
我回去叫他小子受两天罪！」
第二部
一　闹革命
三边没有树石头少，
庄户人的日子过不了。
天上无云地下旱，
过不了日子另打算。
羊群走路靠头羊，
陕北起了共产党。
领头的名叫刘志丹，
把红旗举到半天上。
草堆上落火星大火烧，
红旗一展穷人都红了。
千里的雷声万里的闪，
陕北红了半个天。
紫红犍牛自带耧，
闹革命的心思人人有。
前半晌还是个庄稼汉，
黑夜里揹枪打营盘。
打开寨子分粮食，
土地牛羊分个光。
少先队来赤卫军，
净是些十八九的年轻人。
女人们走路一阵风，
长头发剪成短缨缨。
上河里涨水下河里混，
王贵暗里参加了赤卫军。
白天到滩里去放羊，
黑夜里开会闹革命。
开罢会来鸡子叫，
十几里路往回跑。
白天放羊一整天，
黑夜不睒一睒眼。
身子劳碌精神好，
闹革命的心劲高又高。
五个手指头不一般长，
王贵的心思和人不一样。
别人的仇恨像座山，
王贵的仇恨比天高：
活活打死老父亲，
而今又要抢心上的人！
牛马当了整五年，
崔二爷没给过一个工钱。
崔二爷来胡打算，
修寨子买马又招兵。
地主豪绅个个凶，
崔二爷是个大坏蛋！
庄户人个个想吃他的肉，
狗儿见他也哼几哼。
众人向游击队长提意见，
早早的打下死羊湾。
心急等不得豆煮烂，
定下个日子腊月二十三。
半夜先捉定崔二爷，
到天明大队开进死羊湾。
定下计划人忙乱，
──后天就是二十三。
二　太阳会从西边出来吗？
打着了狐子兔子搬家，
听见闹革命崔二爷心害怕。
白天夜晚不瞌睡，
一垛墙想堵黄河水。
明里查来暗里访，
打听谁个随了共产党。
听说王贵暗里闹革命，
崔二爷头上冒火星！
放羊回来刚进门，
两条麻绳捆上身。
顺着捆来横着绑，
五花大绑吊在二梁上。
全庄的男女都叫上，
都来看闹革命的啥下场！
连着打断了两根红柳棍，
昏死过去又拿凉水喷。
麻油点灯灯花亮，
王贵浑身扒了个光。
两根麻绳捆着胳膊腿，
捆成个鸭子倒浮水。
满脸浑身血道道，
皮破肉烂不忍瞧。
崔二爷来气凶凶，
打一皮鞭问一声：
「癞虾蟆想吃天鹅肉，
穷鬼们还能闹成个大事情？
「撒泡尿来照照你的影，
贼眉鼠眼还会成了精！
「五黄六月会飘雪花？
太阳会从西边出来吗？」
「老狗你不要耍威风，
大风要吹灭你这盏破油灯！」
「我一个死了不要紧，
千万个穷汉后面跟！」
「王贵你不要说大话，
说来说去咱们是一家。
「姓崔的没有亏待过你，
猴娃娃养成大后生。
「过罢河来你拆了桥，
翅膀硬了你忘了恩。
「马无毛病成了龙，
该是你一时糊涂没想通？
「浪子回头金不换，
放下杀猪刀成神仙。
「千错万错我不怪你，
年轻人没把握我知道哩。」
「老王八你不要灌米汤，
又软又硬我不上你的当。
「世上没良心的就数你，
打死我亲大把我当牲畜；
「苦死苦活一年到头干，
整整五年没见你半个钱；
「五更半夜牲口正吃草，
老狗你就把我吼叫起来了；
「没有衣裳没有被，
五年穿你两件老羊皮；
「你吃的大米和白面，
我吃顿黄米当过年；
「一句话来三瞪眼，
三天两头挨皮鞭。
「姓崔的你是娘老子养，
我王贵娘肚里也怀了十个月胎！
「你是人来我也是个人，
你的心为啥这样狠！
「我王贵虽穷心眼亮，
自己的事情有主张；
「闹革命成功我翻了身，
不闹革命我也活不长。
「跳蚤不死一股劲地跳，
管他死活就是我这命一条；
「要杀要剐由你挑，
你的鬼心眼我知道：
「硬办法不成软办法来，
想叫我顺了你把良心坏。
「趁早收起你那鬼算盘，
想叫我当狗难上难。」
崔二爷气的像疯狗，
撕破了老脸一跳三尺高。
「狗咬巴屎人你不识抬举，
好话不听你还骂人哩！」
说个「打」字皮鞭如雨下，
痛的王贵紧咬着牙。
一阵阵黄风一阵阵沙，
香香看着心上如刀扎。
一阵阵打颤一阵阵麻，
打王贵就像打着了她！
脸皮发红又发白，
眼泪珠噙住不敢滴下来；
两耳发烧浑身麻，
活像一个死娃娃。
为救亲人想的办法好，
偷偷地跑出了大门道。
一边走来一边想：
「王贵的命儿就在今晚上；
「他常到刘家圪崂去开会，
那里该住着游击队？
「快走快跑把信送，
迟一步亲人就难活命！」
三　红旗插到死羊湾
队长的哨子呼呼响，
挂枪上马人人忙。
听说王贵受苦刑，
半夜三更传命令：
「王贵是咱好同志，
再怎么也不能叫他把命送！」
二十匹马队前边走，
赤卫军、少先队紧跟上。
马蹄落地嚓嚓响，
长枪、短枪、红缨枪。
人有精神马有劲，
麻麻亮时开了枪。
白生生的蔓菁一条根，
庄户人和游击队是一条心。
听见枪声齐下手，
菜刀、鸟枪、打狗棍；
里应外合一起干，
死羊湾闹的翻了天。
枪声乱响鸡狗乱叫唤，
游击队打进了死羊湾。
崔二爷在炕上睡大觉，
听见枪声往起跳。
打罢王贵发了瘾，
大烟抽得正起劲；
黄铜烟灯玻璃罩，
银镶的烟葫芦不能解心焦；
大小老婆两三个，
哪个也没有香香好！
肥羊肉掉在狗嘴里头，
三抢两抢夺不到手。
王贵这一回再也活不成，
小香香就成了我的人。
越想越甜赛砂糖，
涎水流在下巴上。
烟灯旁边做了一个梦，
把香香抱在怀当中；
又酸又甜好梦做不长，
「噼啪」「噼啪」枪声响。
头一枪惊醒坐起来，
第二枪响时跳下炕。
连忙叫起狗腿子：
「关着大门快上房！」
「哪边过来哪边打，
一人赏你们十块响洋。」
人马多枪声稠不一样，
崔二爷心里改了主张；
朝霞满天似火烧，
崔二爷从后门溜跑了。
太阳出来天大亮，
红旗插在山畔上。
太阳出来一朵花，
游击队和咱穷汉们是一家。
滚滚的米汤热腾腾的馍，
招待咱游击队好吃喝。
救下王贵松开了绳，
同志们个个眼圈红。
把王贵痛的直昏过，
香香哭着叫哥哥：
「你要死了我也不得活，
睁一睁眼睛看一看我！」
四　自由结婚
太阳出来遍地红，
革命带来了好光景。
崔二爷在时就像大黑天，
十有九家没吃穿。
穷人翻身赶跑崔二爷，
死羊湾变成活羊湾。
灯盏里没油灯不明，
庄户人没地种就像没油的灯；
有了土地灯花亮，
人人脸上发红光。
吃一嘴黄连吃一嘴糖，
王贵娶了李香香。
男女自由都平等，
自由结婚新时样。
唐僧取经过了七十二个洞，
他们俩受的折磨数不清。
千难万难心不变，
患难夫妻实在甜。
俊鸟投窝叫喳喳，
香香进洞房泪如麻。
清泉里淌水水不断，
滴湿了王贵的新布衫。
「半夜里就等着公鸡叫，
为这个日子把人盼死了。」
香香想哭又想笑，
不知道怎么说着好。
王贵笑的说不出来话，
看着香香还想她！
双双拉着香香的手，
难说难笑难开口：
「不是闹革命穷人翻不了身，
不是闹革命咱俩也结不了婚！
「革命救了你和我，
革命救了咱们庄户人。
「一杆红旗要大家扛，
红旗倒了大家都遭殃。
「快马上路牛耕地，
闹革命是咱们自己的事。
「天上下雨地下滑，
自己跌倒自己爬。
「太阳出来一股劲地红，
我打算长远闹革命。」
过门三天安了家，
游击队上报名啦。
羊肚子手巾缠头上，
肩膀上背着无烟钢。
十天半月有空了，
请假回来看香香。
看罢香香归队去，
香香送到沟底里。
沟湾里胶泥黄又多，
挖块胶泥捏咱两个；
捏一个你来捏一个我，
捏的就像活人脱。
摔碎了泥人再重和，
再捏一个你来再捏一个我；
哥哥身上有妹妹，
妹妹身上也有哥哥。
捏完了泥人叫哥哥，
再等几天你来看我。
第三部
一　崔二爷又回来了
大红晴天下猛雨，
鸡毛信传来了坏消息。
拿了鸡毛信不住气地跑，
压迫人的白军又来了！
游击队连夜开到白军屁股后边去，
上级命令去打游击。
吹起哨子背起枪，
王贵没顾上去看香香。
死羊湾夜里听到信，
第二天大清早白军可进了村。
白军个个黑丧着脸，
就好像谁都短他们二百钱。
东家搜来西家问：
「谁家有人随了红军？
「谁家分了牛和羊？
谁家分地又分房？」
牛四娃分了一孔窖，
三查两问查出来了。
崔二爷的大门宽又高，
两根麻绳吊起了。
两把荆条一把刺，
浑身打成血丝丝！
白军连长没头鬼，
叉着手来裂着嘴：
「干井里打不出清水来，
天生的穷骨头想发便宜财！
「阎王爷叫你当穷汉，
斜头歪脑还想把身翻。
「仗着你红军老子势力大，
屎蚵蜋还想推泰山！」
绳子捆来刺刀逼，
崔二爷的东西都要回去。
狗腿子开路狼跟在后边，
崔二爷又回到死羊湾。
长袍马褂文明棍，
崔二爷还是那个鬼样子。
东家溜来西家串：
「想发我姓崔的洋财是枉然；
「前朝古代也有人造反，
这些事情不稀罕。
「世上有怪事，天上也一样，
天狗还能吃月亮；
「嘴里吃来屁股里巴，
月亮还是亮光光。
「自古一正压百邪，
妖魔作乱不久长。
「真龙天子是个谁，
死羊湾的天下还姓崔！」
本性难改狗吃屎，
崔二爷对香香心还没有死。
打发李德瑞去支差，
崔二爷来到他家里。
露着牙齿只是个笑：
「小香香我又回来了；
「过去的事情我全不记，
只要你乖乖地跟我去。
「你那红军老汉跑得没影踪，
活活守寡我心里不安生；
「不要再任性，你跟上我，
有吃有穿真受活。」
香香又羞又气又害怕，
低着头来不说话。
崔二爷当她顺从了，
浑身发痒心里似火烧。
屋里没人崔二爷胆子大，
照着脸上捏了一把；
顺水推舟亲了一个嘴，
──大白天他想胡日鬼！（「胡日鬼」，就是「胡来、胡搞」的意思。）
香香气急往外跑，
一边跑来一边叫。
满脸笑着把门堵：
「女人家做事真糊涂！」
说着说着又上前，
香香把唾沫吐了他一脸；
双脚乱踢手乱抓，
狗脸上留下了两个血疤疤。
邻居们都来看热闹，
崔二爷害臊往回跑。
临走对着香香说：
「看你闹的算个啥？「
打开窗子把话说个明，
这一回你从也要从，不从也要从！」
二　羊肚子手巾
崔二爷他把良心坏，
李德瑞支差一去不回来。
老雀死了公雀飞出窠，
香香一个人怎过活？
有心去找游击队，
狗腿子照着走不开。
又送米来又送面，
崔二爷想把香香心买转；
请上这个央那个，
一天来劝两三遍；
硬的吓来软的劝，
香香至死心不变；
一天哭三回，三天哭九转，
铁石的心儿也变软。
人不伤心不落泪，
羊肚子手巾水淋淋。
羊肚子手巾一尺五，
拧干了眼泪再来哭。
房子后边土坡坡，
了见寨子外边黄沙窝。
沙梁梁高来沙窝窝低，
照不见亲人在那里。
房子前边种榆树，
长的不高根子粗；
手扒着榆树摇几摇，
你给我搭个顺心桥！
隔窗子了见雁飞南，
香香的苦处数不完。
人家都说雁儿会带信，
捎几句话儿给我心上的人：
「你走时树木才发芽，
树叶落净你还不回家！
「马儿不走鞭子打，
人不能回来捎上两句话；
「一圪塔石头两圪塔砖，
你不知道妹妹怎么难；
「满天云彩风吹乱，
咱俩的婚姻叫人搅散。
「五谷里数不过豌豆圆，
人里头数不过咱俩可怜！
「庄稼里数不过糜子光，
人里头数不过咱俩悽惶！
「想你想的吃不进去饭，
心火上来把嘴燎烂。
「阳洼里糜子背洼里谷，
哪里想起你哪里哭！
「端起饭碗想起了你，
眼泪滴到饭碗里；
「前半夜想你点不着灯，
后半夜想你天不明；
「一夜想你合不着眼，
炕围上边画你眉眼。
「叫一声哥哥快来救救我，
来的迟了命难活；
「我要死了你莫伤心，
死活都是你的人。
「马高镫短扯首长，
魂灵儿跟在你身旁。」
刘二妈来好心肠，
香香难过她陪上。
得空就来把香香劝：
「可怜的娃娃不要伤心！
「有朝一日游击队回来了，
公仇私仇一齐报；
「活捉崔二爷拿绳绑，
狗腿子白军一扫光！」
三十三颗荞麦九十九道稜，
伤心过度香香得了病；
天不下雨庄稼颜色变，
面黄肌瘦变了容颜。
带病做了一双鞋，
含着眼泪交给刘二妈：
「刘二妈！这双鞋托付你，
我死后一定要捎给他。
「送去鞋子把话捎：
他只能穿我做这一双鞋子了！」
三　团圆
崔二爷来发了火：
「死丫头这样不抬举我！」
黑心歪尖赛虎狼，
下了毒手抢香香。
七碟子八碗摆酒席，
看下的日子腊月二十一。
崔二爷娶小狗腿子忙，
坐席的净是连排长。
当兵的每人赏了五毛钱，
猜拳赌博闹翻天。
香香哭的像泪人，
越想亲人越伤心。
红绸子袄来绿缎子裤，
死拉硬扯穿上身。
香香又哭又是骂：
「姓崔的你怎么不娶你老妈妈！
「有朝一日遂了我心愿，
小刀子扎你没深浅！」
听见只当没听见，
崔二爷炕上抽洋烟；
过足了烟瘾去看酒，
推推让让活像一群咬架狗。
你敬我来我敬你，
烧酒喝在狗肚里。
你恭喜来他恭喜，
崔二爷好比是他亲大哩。
崔二爷来笑嘻嘻：
「薄酒蔬菜大家要原谅哩；
「我娶这小房靠大家，
众位不帮忙就没办法。
「本来该叫她来敬敬酒，
酬劳诸位多辛苦。
「脑筋不转只是个哭，
往后闲了再叫她补。
「这个女人生来贱，
看不上有钱的爱穷汉；
「穷骨头王贵争又抢，
胳膊扭大腿他犯不上。
「我和她这婚姻天配就，
东捣西捣没脱过我的手。
「从来肥羊大圈里生，
穷鬼们啥也闹不成。
「说来说去还是我说的那句话：
太阳会从西边出来吗？」
喝酒赌博寨门口没放哨，
游击队悄悄进来了！
枪声一响乱喊「杀」，
咱们的游击队打来啦！
一人一马一杆枪，
咱们游击队势力壮！
大刀、马刀、红缨枪，
马枪、步枪、无烟钢。
白军当兵的哪个愿打仗，
乖乖地都给游击队缴了枪。
点起火把满寨子明，
庄户人个个来欢迎。
连排长没兵酒席桌前干着急，
崔二爷怕的钻到炕洞里。
连长跑了抓排长，
一个一个都捆上。
崔二爷浑身软不塌塌，
捆一个「老头来看瓜」。
连长翻身往外跳，
冷不防被牛四娃抓定了。
听见枪响香香笑，
十成是咱游击队打来了；
人逢喜事精神爽，
翻起身来跳下炕。
走起路来快又急，
看看我亲人在哪里？
队长跟前请了假，
王贵到上院来找她；
满院子火把亮又明，
不见我妹妹在哪里？
远远了见一个新媳妇，
上身穿红下身绿。
马有记性不怕路途长，
王贵的模样香香不会忘；
羊肚子手巾脖子里围，
不是我哥哥是个谁！
两人见面手拉着手，
难说难笑难开口；
一肚子话儿说不出来，
好比一条手巾把嘴塞。
挣扎半天王贵才说了一句话：
「咱们闹革命，革命也是为了咱！」
（
年
月于陕北三边）
----------------------------number 4159----------------------------
给战斗者（在没有灯光）
近代
田间
【给战斗者】
在没有灯光
没有热气的晚上，
我们底敌人
来了，
从我们底
手里，
从我们底
怀抱里，
把无罪的伙伴，
关进强暴的栅栏。
他们身上
裸露着
伤疤，
他们永远
呼吸着
仇恨，
他们颤抖，
在大连，在满洲的
野营里，
让喝了酒的
吃了肉的
残忍的总管，
用它底刀，
嬉戏着──
荒芜的
生命，
饥饿的
血……
一
亲爱的
人民！
人民，
在芦沟桥
……
在丰台
……
在这悲剧的种族生活着的南方与北方的地带里，
被日本帝国主义者底枪杀斥醒了……
……
二
是开始了伟大战斗的
七月呵！
七月，
我们
起来了。
我们
起来了
抚摩悲愤的
眼睛呀；
我们
起来了，
揉擦红色的脚跟，
与黑色的
手指呀！
我们
起来了，
在血的农场上，在血的沙漠上，在血的水流上，
守望着
中部，
边疆。
经过冰雪，经过烟雾，
遥远地
遥远地
我们
呼唤着
爱与幸福，
自由和解放……
七月
我们
起来了，
呼啸的河流呵，叛变的土地呵，爆烈的火焰呵，
和应该激动在这凄惨的地上的
复活的
歌呵！
因为
我们
是生长在中国。
在中国，
人民的
幼儿
需要哺养呀，
人民的
牲群
需要畜牧呀，
人民的
树木
需要砍伐呀，
人民的
禾麦
需要收获呀！
在中国，
我们怀爱着──
五月的
麦酒，
九月的
米粉，
十月的
燃料，
十二月的
烟草，
从村落底家里
从四万万五千万灵魂底幻想的领域里，
飘散着
祖国的
热情，
祖国的
芬芳。
每天
每天，
我们
要收藏──
在自己的大地上纺织着的
祖国的
白麻
祖国的
蓝布，
……
……
因为
我们
要活着，永远地活着，欢喜地活着，
在中国。
三
我们
是伟大的中国底伟大的养子呵！
我们
曾经
在扬子江和黄河底
热燥的
水流上，
摇起
捕鱼的木船；
我们
曾经
在乌兰哈达沙土与南部草地的
周围，
负起着
狩猎的器具；
强壮的
少女，
曾经在亚细亚夜间燃烧的篝火底
野性的
烈焰底
左右，
靠近纺车，
辛勤地
纺织着……
……
……
我们
曾经
用筋骨，用脊骨，
开扩着──
粗鲁的
中国。
我们，
懒惰吗？
犯罪吗？
我们，
没有生活的权利，
与自由的
法律吗？
为什么──
亲爱的
人民，
不能宽敞地活下去，平安地活下去呢！
四
伟大的
祖国，
悲剧的日子来了，暴风雨来了，敌人来了……
敌人
突破着
海岸和关卡，
从天津，
从上海。
敌人，
散布着
炸弹和瓦斯，
到田园，
到池沼。
敌人来了，
恶笑着，
走向
我们。
恶笑着，
扫射，
绞杀。
它要走过我们四万万五千万被害死了的
无声息的尸具上
播着武士道底
胜利的放荡的呼喊……
今天，
你将告诉我们以战斗或者以死呢？
伟大的
祖国！
五
我们
必需
战斗了，
昨天是懦弱的，是惨呼的，是挣扎的
四万万五千万呵！
斗争
或者死……
我们
必需
拔出敌人的刀刃，
从自己的
血管。
我们
人性的
呼吸，
不能停止；
血肉的
行列，
不能拆散；
复仇的
枪，
不能扭断；
因为
我们
不能屈辱地活着，也不能屈辱地死去呀……
……
……
阳被掩覆了，
疆土的
烽火，
在生长着；
堡垒被破坏了，
兄弟的
尸骸，
在堆积着；
亲爱的
人民，
让我们战争，
更顽强，
更坚韧。
六
……
……
我们
往哪里去？
在世界，
没有大地，
没有海河，
没有意志，
匐匍地
活着
也是死呀！
今天呀，
让我们
死吧，
但必需付出我们
最后的灵魂，
到保护祖国的
神圣的
歌声去……
亲爱的
人民！
亲爱的
人民！
抓出
木厂里
墙角里
泥沟里
我们的
武器，
挺起
我们
被火烤的，被暴风雨淋的，被鞭子抽打的胸脯，
斗争吧！
在斗争里，
胜利
或者死……
七
在诗篇上，
战士底坟场
会比奴隶底国家
要温暖，
要明亮。
（一二
二四
一九三七
武昌）
----------------------------number 4160----------------------------
假使我们不去打仗
近代
田间
假使我们不去打仗，
敌人用刺刀
杀死了我们，
还要用手指着我们的骨头说：
看，
这是奴隶！
----------------------------number 4161----------------------------
那（猗与那与）
先秦
诗经
【那】
猗与那与，置我鞉鼓。
奏鼓简简，衎我烈祖。
汤孙奏假，绥我思成。
鞉鼓渊渊，嘒嘒管声。
既和且平，依我磬声。
於赫汤孙，穆穆厥声。
庸鼓有斁，万舞有奕。
我有嘉客，亦不夷怿。
自古在昔，先民有作。
温恭朝夕，执事有恪。
顾予烝尝，汤孙之将。
----------------------------number 4162----------------------------
烈祖（嗟嗟烈祖）
先秦
诗经
【烈祖】
嗟嗟烈祖，有秩斯祜。
申锡无疆，及尔斯所。
既载清酤，赉我思成。
亦有和羹，既戒既平。
鬷假无言，时靡有争。
绥我眉寿，黄耇无疆。
约軝错衡，八鸾鶬鶬。
以假以享，我受命溥将。
自天降康，丰年穰穰。
来假来飨，降福无疆。
顾予烝尝，汤孙之将。
----------------------------number 4163----------------------------
玄鸟（天命玄鸟）
先秦
诗经
【玄鸟】
天命玄鸟，降而生商，宅殷土芒芒。
古帝命武汤，正域彼四方。
方命厥后，奄有九有。
商之先后，受命不殆，在武丁孙子。
武丁孙子，武王靡不胜。
龙旂十乘，大糦是承。
邦畿千里，维民所止，肇域彼四海。
四海来假，来假祁祁。
景员维河，殷受命咸宜，百禄是何。
----------------------------number 4164----------------------------
长发（濬哲维商）
先秦
诗经
【长发】
濬哲维商，长发其祥，
洪水芒芒，禹敷下土方。
外大国是疆，幅陨既长，
有娀方将，帝立子生商。
玄王桓拨，受小国是达，受大国是达。
率履不越，遂视既发，
相土烈烈，海外有截。
帝命不违，至于汤齐，
汤降不迟，圣敬日跻。
昭假迟迟，上帝是祗，帝命式于九围。
受小球大球，为下国缀旒，何天之休。
不竞不絿，不刚不柔，
敷政优优，百禄是遒。
受小共大共，为下国骏厖，何天之龙。
敷奏其勇，不震不动，
不戁不竦，百禄是总。
武王载旆，有虔秉钺，
如火烈烈，则莫我敢曷。
苞有三蘖，莫遂莫达，九有有截。
韦顾既伐，昆吾夏桀。
昔在中叶，有震且业，
允也天子，降予卿士。
实维阿衡，实左右商王。
----------------------------number 4165----------------------------
殷武（挞彼殷武）
先秦
诗经
【殷武】
挞彼殷武，奋发荆楚，
罙入其阻，裒荆之旅。
有截其所，汤孙之绪。
维女荆楚，居国南乡，
昔有成汤，自彼氐羌。
莫敢不来享，莫敢不来王，曰商是常。
天命多辟，设都于禹之绩。
岁事来辟，勿予祸適，稼穑非解。
天命降监，下民有严，
不僭不滥，不敢怠遑。
命于下国，封建厥福。
商邑翼翼，四方之极，
赫赫厥声，濯濯厥灵。
寿考且宁，以保我后生。
陟彼景山，松柏丸丸，
是断是迁，方斫是虔。
松桷有梴，旅楹有闲，寝成孔安。
----------------------------number 4166----------------------------
和西湖竹枝词（郎身轻似江上篷）
元朝
贾策
【和西湖竹枝词】
郎身轻似江上篷，
昨日南风今北风。
妾身重似七宝塔，
面高峰对北高峰。
----------------------------number 4167----------------------------
大饥行（去年旱毁才五六）
元朝
揭傒斯
【大饥行】
去年旱毁才五六，今年家家食无粟。
高囷大廪闭不开，朝为骨肉暮成哭。
官虽差官遍里闾，贪廉异政致泽殊。
公家赈粟粟有数，安得尽及乡民居。
前日杀人南山下，昨日开仓山北舍。
捐躯弃命不复论，获者如囚走如赦。
豪家不仁诚可罪，民主稔恶何由悔。
----------------------------number 4168----------------------------
画鸭（春草细还生）
元朝
揭傒斯
春草细还生，
春雏养渐成。
茸茸毛色起，
应解自呼名。
----------------------------number 4169----------------------------
梦武昌（黄鹤楼前鹦鹉洲）
元朝
揭傒斯
【梦武昌】
黄鹤楼前鹦鹉洲，梦中浑似昔时游。
苍山斜入三湘路，落日平铺七泽流。
鼓角沉雄遥动地，帆樯高下乱维舟。
故人虽在多分散，独向南池看白鸥。
----------------------------number 4170----------------------------
自盱之临川早发（扁舟催早发）
元朝
揭傒斯
【自盱之临川早发】
扁舟催早发，隔浦遥相语。
鱼色暗连山，江波乱飞雾。
初辞梁安峡，稍见石门树。
杳杳一声钟，如朝复如暮。
----------------------------number 4171----------------------------
殿前欢（驾扁舟，云帆百尺洞庭秋）
元朝
李伯瞻
【双调
殿前欢】
驾扁舟，云帆百尺洞庭秋。
黄柑万颗霜初透。
绿蚁香浮，闲来饮数瓯。
醉梦醒时候，月色明如昼。
白渡口，红蓼滩头。
----------------------------number 4172----------------------------
殿前欢（去来兮，黄花烂漫满东篱）
元朝
李伯瞻
【双调
殿前欢】
省悟
去来兮，黄花烂漫满东篱。
田园成趣知闲贵。
今是前非，失迷途尚可追。
回头易，好整理闲活计。
团栾灯花，稚子山妻。
----------------------------number 4173----------------------------
殿前欢（去来兮，黄鸡啄黍正秋肥）
元朝
李伯瞻
【双调
殿前欢】
省悟
去来兮，黄鸡啄黍正秋肥。
寻常老瓦盆边醉，不记东西。
教山童替说知：
权休罪，老弟兄行都申意。
今朝溷扰，来日回席。
----------------------------number 4174----------------------------
阳春曲（茶烟一缕轻轻飏）
元朝
李德载
【中吕
阳春曲】
赠茶肆
茶烟一缕
茶烟一缕轻轻飏，
搅动兰膏四座香，
烹前妙手赛维扬。
非是谎，下马试来尝。
----------------------------number 4175----------------------------
阳春曲（金芽嫩采枝头露）
元朝
李德载
【中吕
阳春曲】
赠茶肆
金芽嫩采
金芽嫩采枝头露，
雪乳香浮塞上酥。
我家奇品世间无。
君听取，声价彻皇都。
----------------------------number 4176----------------------------
迈陂塘（雁双双）
元朝
李治
【迈陂塘】
和元遗山雁丘
雁双双，正分汾水，回头生死殊路
天长地久相思债，何似眼前俱去！
摧劲羽，倘万一幽冥，却有重逢处
诗翁感遇。把江北江南，
风嘹月唳，并付一丘土。
仍为汝，小草幽兰丽句，
声声字字酸楚。拍江秋影今何在？
宰木欲迷堤树。霜魂苦，
算犹胜，王嫱青冢贞娘墓。
凭谁说与？叹鸟道长空，
龙艘古渡，马耳泪如雨。
----------------------------number 4177----------------------------
朝天子（梵宫，晚钟）
元朝
李致远
【中吕
朝天子】
秋夜吟
梵宫，晚钟；落日蝉声送。
半规凉月半帘风，骚客情尤重。
何处楼台，笛声悲动？
二毛斑秋夜永。
楚峰，几重？遮不断相思梦。
----------------------------number 4178----------------------------
红绣鞋（红日嫩风摇翠柳）
元朝
李致远
【中吕
红绣鞋】
春闺情
红日嫩风摇翠柳，
绿窗深烟暖香篝。
怪来朝雨妒风流。
二分春色去，
一半杏花休。
归期何太久。
----------------------------number 4179----------------------------
红绣鞋（梦断陈王罗袜）
元朝
李致远
【中吕
红绣鞋】
晚秋
梦断陈王罗袜，
情伤学士琵琶。
又见西风换年华。
数杯添泪酒，
几点送秋花。
行人天一涯。
----------------------------number 4180----------------------------
落梅风（斜阳外）
元朝
李致远
【双调
落梅风】
斜阳外，春雨足，
风吹皱一池寒玉。
画楼中有人情正苦，
杜鹃声莫啼归去。
----------------------------number 4181----------------------------
天净沙（画楼徙倚栏杆）
元朝
李致远
【越调
天净沙】
春闺
画楼徙倚栏杆，
粉云吹做修鬟，
璧月低悬玉弯。
落花懒慢，
罗衣特地春寒。
----------------------------number 4182----------------------------
喜春来（断云含雨峰千朵）
元朝
李致远
【中吕
喜春来】
秋夜
断云含雨峰千朵，
钓艇披烟玉一蓑。
藕花香气小亭多。
凉意可，开宴款嫦。
----------------------------number 4183----------------------------
小桃红（秾华不喜污天真）
元朝
李致远
【越调
小桃红】
碧桃
秾华不喜污天真，
玉瘦东风困，
汉阙佳人足风韵。
唾成痕，翠裙剪剪琼肌嫩。
高情厌春，玉容含恨，不赚武陵人。
----------------------------number 4184----------------------------
小桃红（柔条不奈晓风梳）
元朝
李致远
【越调
小桃红】
新柳
柔条不奈晓风梳，
乱织新丝绿。
瘦倚春寒灞陵路。
影扶疏，梨花未肯飘香玉。
黄金半吐，翠烟微妒，相伴月儿孤。
----------------------------number 4185----------------------------
迎仙客（吹落红）
元朝
李致远
【中吕
迎仙客】
暮春
吹落红，楝花风，
深院垂杨轻雾中。
小窗闲，停绣工。
帘幕重重，
不锁相思梦。
----------------------------number 4186----------------------------
蟾宫曲（盼和风春雨如膏）
元朝
刘秉忠
【双调
蟾宫曲】
盼和风春雨如膏，
花发南枝，北岸冰销。
夭桃似火，杨柳如烟，穰穰桑条。
初出谷黄莺弄巧，乍衔泥燕子寻巢。
宴赏东郊，杜甫游春，散诞逍遥。
----------------------------number 4187----------------------------
干荷叶（干荷叶）
元朝
刘秉忠
【南吕
干荷叶】
干荷叶，色苍苍，老柄风摇荡。
减清香，越添黄，都因昨夜一场霜。
寂寞在秋江上。
干荷叶，色无多，不耐风霜剉。
贴秋波，倒枝柯，宫娃齐唱采莲歌。
梦里繁华过。
南高峰，北高峰，惨淡烟霞洞。
宋高宗，一场空，吴山依旧酒旗风。
两度江南梦。
----------------------------number 4188----------------------------
溪上（芦花远映钓舟行）
元朝
刘秉忠
【溪上】
芦花远映钓舟行，
渔笛时闻两三声。
一阵西风吹雨散，
夕阳还在水边明。
----------------------------number 4189----------------------------
黑漆弩（长巾阔领深村住）
元朝
刘敏中
【正宫
黑漆弩】
村居遣兴
长巾阔领深村住，不识我唤作伧父。
掩百沙翠竹柴门，听彻秋来夜雨。
闲将得失思量，往事水流东去。
便宜教画却凌烟，甚是功名了处？
----------------------------number 4190----------------------------
殿前欢（醉翁酡）
元朝
刘时中
【双调
殿前欢】
醉翁酡，醒来徐步杖藜挓。
家童伴我池塘坐。
鸥鹭清波，映水红莲五六科。
秋光过，两句新题破：
秋霜残菊，夜雨枯荷。
----------------------------number 4191----------------------------
山坡羊（微风不定）
元朝
刘时中
【中吕
山坡羊】
侍牧庵先生西湖夜饮
微风不定，幽香成径。
红云十里波千顷。
绮罗馨，管弦清。
兰舟直入空明镜，
碧天夜凉秋月冷。
天，湖外影；
湖，天上景。
----------------------------number 4192----------------------------
四块玉（看野花）
元朝
刘时中
【南吕
四块玉】
看野花，携村酒，
烦恼如何到心头。
红缨白马难消受。
二顷田，两只牛，饱时候。
----------------------------number 4193----------------------------
新水令（世无伯乐怨他谁）
元朝
刘时中
【双调
新水令】
代马诉冤
世无伯乐怨他谁？干送了挽盐车骐骥。空怀伏枥心，徒负化龙威。索甚伤悲，用之行，舍之弃。
［驻马听］玉鬣银蹄，再谁想三月襄阳绿草齐。雕鞍金辔，再谁收一鞭行色夕阳低。花间不听紫骝嘶，帐前空叹乌骓逝。命乖我自知，眼见的千金骏骨无人贵。
［雁儿落］谁知我汗血功，谁想我垂缰义，谁怜我千里才，谁识我千钧力？
［得胜令］谁念我当日跳檀溪，救先主出重围？谁念我单刀会随着关羽？谁念我美良川扶持敬德？若论着今日，索输与这驴群队。果必有征敌，这驴每怎用的？
［甜水令］为这等乍富儿曹，无知小辈，一概地把人欺。一地里快蹿轻踮，乱走胡奔，紧先行不识尊卑。
［折桂令］致令得官府闻知，验数日存留，分官品高低。准备着竹杖芒鞋，免不得奔走驱驰。再不敢鞭骏骑向街头闹起，则索扭蛮腰将足下殃及。为此辈无知，将我连累，把我埋没在蓬蒿，坑陷在污泥。
［尾声］有一等逞雄心屠户贪微利，咽谗涎豪客思佳味。一地里把性命亏图，百般地将刑法陵迟。唱道任意欺公，全无道理。从今去谁买谁骑？眼见得无客贩无人喂。便休说站驿难为，则怕你东讨西征那时节悔。
----------------------------number 4194----------------------------
太常引（故人别我出阳关）
元朝
刘燕歌
【太常引】
饯齐参议回山东
故人别我出阳关，
无计锁雕鞍。
今古别离难，
蹙损了蛾眉远山。
一尊别酒，一声杜宇，
寂寞又春残。
明月小楼间，
第一夜相思泪弹。
----------------------------number 4195----------------------------
新林浦（夹岸人家映柳條）
明朝
曹学佺
【新林浦】
夹岸人家映柳條，
玄晖遗迹草萧萧。
曾为一夜青山客，
未得无情过板桥。
----------------------------number 4196----------------------------
夜坐寄朱仲开张鸥江（坐久北风起）
明朝
陈鹤
【夜坐寄朱仲开张鸥江】
坐久北风起，江声带远沙。
客愁初到鬓，乡梦不离家。
林静无残叶，灯寒有落花。
怀君滞羈旅，云州各天涯。
----------------------------number 4197----------------------------
渡易水（并刀昨夜匣中鸣）
明朝
陈子龙
并刀昨夜匣中鸣，燕赵悲歌最不平。
易水潺湲云草碧，可怜无处送荆卿！
----------------------------number 4198----------------------------
秋日杂感（行吟坐啸独悲秋）
明朝
陈子龙
【秋日杂感】
行吟坐啸独悲秋，海雾江云引暮愁。
不信有天常似醉，最怜无地可埋忧。
荒荒葵井多新鬼，寂寂瓜田识故侯。
见说五湖供饮马，沧浪何处着渔舟。
----------------------------number 4199----------------------------
三洲歌（相送巴陵口）
明朝
陈子龙
【三洲歌】
相送巴陵口，含泪上舟行。
不知三江水，
何事亦分流？
----------------------------number 4200----------------------------
山花子（杨柳迷离晓雾中）
明朝
陈子龙
【山花子】
杨柳迷离晓雾中，
杏花雾落五更钟。
寂寞景阳宫外月，照残红。
蝶化彩衣金缕尽，
虫衔画粉玉楼空，
惟有无情双燕子，舞东风。
----------------------------number 4201----------------------------
小车行（小车班班黄尘晚）
明朝
陈子龙
【小车行】
小车班班黄尘晚，
夫为推，妇为挽。
出门茫然何所之？
青青者榆疗吾饥，
愿得乐土共哺糜。
风吹黄蒿，望见垣堵，
中有主人当饲汝。
叩门无人室无釜，
踯躅空巷泪如雨。
----------------------------number 4202----------------------------
捕蝗瑶（捕蝗捕蝗）
明朝
崔旭
【捕蝗瑶】
捕蝗捕蝗，官隶齐忙，
掘地纵火蝗飞扬。
官要供给，隶要酒浆，
官隶践蹋苗已僵。
吁嗟乎！蝗未死，苗已僵，
捕蝗之蝗甚于蝗！
----------------------------number 4203----------------------------
出塞（辞家万里戍）
明朝
方维仪
【出塞】
辞家万里戍，关路隔风烟。
赋重无余饷，边荒不种田。
小兵知有死，贪吏尚求钱。
倚赖君王福，何时唱凯还？
----------------------------number 4204----------------------------
醒世恒言（富贵本无根）
明朝
冯梦龙
【醒世恒言】
富贵本无根，
尽从勤里得。
请观懒惰者，
面待饥寒色。
----------------------------number 4205----------------------------
无题（冷雨幽窗不可听）
明朝
冯小青
【无题】
冷雨幽窗不可听，
挑灯闲看牡丹亭。
人间亦有痴于我，
岂独伤心是小青！
----------------------------number 4206----------------------------
春日杂咏（青山如黛远村东）
明朝
高珩
【春日杂咏】
青山如黛远村东，
嫩绿长溪柳絮风。
鸟雀不知郊野好，
穿花翻恋小庭中。
----------------------------number 4207----------------------------
芭蕉（静遶绿阴行）
明朝
高启
【芭蕉】
静遶绿阴行，闻听雨声卧。
还有感秋诗，窗前书叶破。
----------------------------number 4208----------------------------
背面美人图（欲呼回首不知名）
明朝
高启
【背面美人图】
欲呼回首不知名，
背立东风几许情。
莫道画师元不见，
倾城虽见画难成。
----------------------------number 4209----------------------------
得家书（未读书中语）
明朝
高启
【得家书】
未读书中语，忧怀已觉宽。
灯前看封箧，题字有平安。
----------------------------number 4210----------------------------
吊岳王墓（大树无枝向北风）
明朝
高启
【吊岳王墓】
大树无枝向北风，
十年遗恨泣英雄。
班师诏已来三殿，
射虏书犹说两宫。
每忆上方谁请剑，
空嗟高庙自藏弓。
栖霞岭上今回首，
不见诸陵白露中。
----------------------------number 4211----------------------------
赴京道中逢还乡友（我去君却归）
明朝
高启
【赴京道中逢还乡友】
我去君却归，相逢立途次。
欲寄故乡言，先詢上京事。
----------------------------number 4212----------------------------
宫女图（女奴扶醉踏苍苔）
明朝
高启
【宫女图】
女奴扶醉踏苍苔，
明月西园侍宴迴。
小犬隔花空吠影，
夜深宫禁有谁来？
----------------------------number 4213----------------------------
观鹅（交睡春塘暖）
明朝
高启
【观鹅】
交睡春塘暖，蘋香日欲曛。
嫩憐黄似酒，净爱白如云。
击乱思常侍，笼归忆右军。
沧波堪远泛，莫入野凫群。
----------------------------number 4214----------------------------
红叶（霜染满林红）
明朝
高启
【红叶】
霜染满林红，萧疎夕照中。
曾供写秋怨，流出上阳宫。
----------------------------number 4215----------------------------
迴文（风帘一烛对残花）
明朝
高启
【迴文】
风帘一烛对残花，薄霧寒笼翠袖纱。
空院别愁惊破梦，东栏井树夜啼鸦。
----------------------------number 4216----------------------------
柳燕（妙舞汉宫人）
明朝
高启
【柳燕】
妙舞汉宫人，香魂化几春。
娇飞傍杨柳，犹似学腰身。
----------------------------number 4217----------------------------
明皇秉烛夜游图（花萼楼头日初堕）
明朝
高启
【明皇秉烛夜游图】
花萼楼头日初堕，紫衣催上宫门锁。
大家今夕燕西园，高爇银盘百枝火。
海裳欲睡不得成，红妆照见殊分明。
满庭紫焰作春雾，不知有月空中行。
新谱霓裳试新按，内使频呼烧烛换。
知更宫女报铜签，歌舞休催夜方半。
共言醉饮终此霄，明日且免群臣朝。
只愁风露渐欲冷，妃子衣薄愁成娇。
琵琶羯鼓相追续，白日君心欢不足。
此时何暇化光明，去照逃亡小家屋。
姑苏台上长夜歌，江都宫里飞萤多。
一般行乐未知极，峰火忽至将如何。
可怜蜀道归来客，南内凄凉头尽白。
孤灯不照返魂人，梧桐夜雨秋萧瑟。
----------------------------number 4218----------------------------
牧牛词（尔牛角弯环）
明朝
高启
【牧牛词】
尔牛角弯环，我牛尾秃速。
共拈短笛与长鞭，南陇东冈去相逐。
日斜草远牛行迟，牛劳牛饥唯我知。
牛上唱歌牛下坐，夜归还向牛边卧。
长年牧牛百不忧，但恐输租卖我牛。
----------------------------number 4219----------------------------
送沈左司从汪参政
明朝
高启
重臣分陕去台端，宾从威仪尽汉官。
四塞河山归版籍，百年父老见衣冠。
函关月落听鸡度，华岳云开立马看。
知尔西行定回首，如今江左是长安。
----------------------------number 4220----------------------------
田舍夜春（新妇舂粮独睡迟）
明朝
高启
【田舍夜春】
新妇舂粮独睡迟，
夜寒茅屋雨来时。
灯前每嘱儿休哭，
明早行人要早炊。
----------------------------number 4221----------------------------
闻雁（江寒月黑夜）
明朝
高启
【闻雁】
江寒月黑夜，定宿蒹葭里。
叫叫过灯前，却是谁惊起？
----------------------------number 4222----------------------------
惜春（春过一半未能知）
明朝
高启
【惜春】
春过一半未能知，此后还愁不肯迟。
斜日浮云楼上醉，更无言语嗅花枝。
----------------------------number 4223----------------------------
寻胡隐君（渡水复渡水）
明朝
高启
【寻胡隐君】
渡水复渡水，看花还看花。
春风江上路，不觉到君家。
----------------------------number 4224----------------------------
园中梨花唯开一枝（栏外见春迟）
明朝
高启
【园中梨花唯开一枝】
栏外见春迟，朝来雪一枝。
不知初发处，误道已残时。
----------------------------number 4225----------------------------
颂任公诗（轻装白袷日提兵）
明朝
归有光
【颂任公诗】
轻装白袷日提兵，万死宁能顾一生！
童子皆知任别驾，巍然海上作金城。
----------------------------number 4226----------------------------
答望之（念汝书难达）
明朝
何景明
【答望之】
念汝书难达，登楼望欲迷。
天寒一雁至，日暮万行啼。
饥馑饶群盗，征求及寡妻。
江湖更摇落，何处可安栖。
----------------------------number 4227----------------------------
鲥鱼（五月鲥鱼已至燕）
明朝
何景明
【鲥鱼】
五月鲥鱼已至燕，
荔枝卢橘未能先。
赐鲜遍及中珰第，
荐熟应开寝庙筵。
白日风尘驰驿骑，
炎天冰雪护江船。
银鳞细骨堪怜汝，
玉箸金盘敢望传。
----------------------------number 4228----------------------------
岁晏行（旧岁已晏新岁逼）
明朝
何景明
【岁晏行】
旧岁已晏新岁逼，山城雪飞北风烈。
徭夫河边行且哭，沙寒水冰冻伤骨。
长官州号吏驰突，府帖连催筑河卒。
一年征求不少蠲，贫家卖男富卖田。
白金纵有非地产，一两已值千铜钱。
往时人家有储粟，今岁人家饭不足。
饥鹤翻飞不畏人，老鸦鸣噪日近屋。
生男长成聚比邻，生女落地思嫁人。
官家私家各有务，百岁岂止疗一身。
近闻狐兔亦征及，列网持矰编山城。
野人知田不知猎，蓬矢桑弓射不得。
嗟呼今昔岂弄情，昔时新年歌满城。
明朝亦是新年到，北舍东邻闻哭声。
----------------------------number 4229----------------------------
竹枝词（十二峰头秋草荒）
明朝
何景明
【竹枝词】
十二峰头秋草荒，冷烟寒月过瞿塘。
青枫江上孤舟客，不听猿声亦断肠。
----------------------------number 4230----------------------------
寄丘生东粤（郎马无凭似蟢蛛）
明朝
呼文如
【寄丘生东粤】
郎马无凭似蟢蛛，
也有游丝在路途。
侬心好似春蚕茧，
镇日牵丝不出庐。
----------------------------number 4231----------------------------
答情人（寄买红绫束）
明朝
季贞一
【答情人】
寄买红绫束，
何须问短长。
妾身君抱里，
尺寸自思量。
----------------------------number 4232----------------------------
菖蒲（三尺青青古太阿）
明朝
解缙
【菖蒲】
三尺青青古太阿，
舞风斩碎一川波。
长桥有影蛟龙惧，
流水无声昼夜磨。
两岸带烟生杀气，
五更弹雨和渔歌。
秋来只恐西风起，
销尽锋棱怎奈何。
----------------------------number 4233----------------------------
斧（斫削群才到凤池）
明朝
解缙
【斧】
斫削群才到凤池。
良工良器两相资。
他年好携朝天去。
夺取蟾宫第一枝。
----------------------------number 4234----------------------------
锯子（曲邪除尽不疑猜）
明朝
解缙
【锯子】
曲邪除尽不疑猜。
昔日公输巧制来。
正是得人轻借力。
定然分别栋梁材。
----------------------------number 4235----------------------------
宿虹桥纪梦（梦镜还堪忆）
明朝
景翩翩
【宿虹桥纪梦】
梦镜还堪忆，虹桥的可疑。
岂因填鹊至，重与牵牛期。
落月穿帷净，凄风入夜悲。
无端角枕上，薄命诉蛾眉。
----------------------------number 4236----------------------------
浩气吟（正襟危坐待天光）
明朝
瞿式耜
【浩气吟】
正襟危坐待天光，两鬓依然劲似霜。
愿作须臾阶下鬼，何妨慷慨殿中狂。
凭加搒辱神不变，旋与衣冠语盖庄。
莫笑老夫轻一死，汗青留取姓名香。
----------------------------number 4237----------------------------
寄生草（要路闲门两不过）
明朝
瞿佑
【寄生草】
要路闲门两不过。
生来唯恋旧枝柯。
似嫌树底泥涂滑。
应爱梢头雨露多。
冉冉欲遮蝼蚁穴。
萋萋得近风凰窠。
教坊乐府多新制。
传得佳名入艳歌。
----------------------------number 4238----------------------------
冬（云冻欲雪未雪）
明朝
康海
【冬】
云冻欲雪未雪，
梅瘦将花未花。
流水小桥山寺，
竹篱茅舍人家。
----------------------------number 4239----------------------------
九日渡江（秋风江口听鸣榔）
明朝
李东阳
【九日渡江】
秋风江口听鸣榔，
远客归心正渺茫。
万古乾坤此江水，百年风日几重阳。
烟中树色浮瓜步，城上山形绕建康。
直过真州更东下，夜深灯火宿维扬。
----------------------------number 4240----------------------------
秋望（黄河水绕汉边墙）
明朝
李梦阳
【秋望】
黄河水绕汉边墙，
河上秋风雁几行。
客子过濠追野马，
将军弢箭射天狼。
黄尘古渡迷飞輓，
白日横空冷战常
闻道朔方多勇略，
只今谁是郭汾阳。
----------------------------number 4241----------------------------
泰山（俯首无齐鲁）
明朝
李梦阳
【泰山】
俯首无齐鲁，东瞻海似杯。
斗然一峰上，不信万山开。
日抱扶桑躍，天横碣石来。
君看秦始后，仍有汉皇台。
----------------------------number 4242----------------------------
夏口夜泊别友人（黄鹤楼前日欲低）
明朝
李梦阳
【夏口夜泊别友人】
黄鹤楼前日欲低，
汉阳城树乱乌啼。
孤舟夜泊东游客，
恨杀长江不向西。
----------------------------number 4243----------------------------
广阳山道中（山峽还何地）
明朝
李攀龙
【广阳山道中】
山峽还何地，
松杉□不开。
雷声千嶂落，
雨色万峰来。
地胜紆王事，
年饥损吏才。
难将忧国泪，
涕泣向蒿来。
----------------------------number 4244----------------------------
杪秋登太华山绝顶（缥缈真探白帝宫）
明朝
李攀龙
【杪秋登太华山绝顶】
缥缈真探白帝宫，三峰此日为谁雄。
苍龙半挂秦川雨，石马长嘶汉苑风。
地敞中原秋色尽，天开万里夕阳空。
平生突兀看人意，容尔深知造化功。
----------------------------number 4245----------------------------
塞上曲（白羽职霜出塞寒）
明朝
李攀龙
【塞上曲】
送元美
白羽职霜出塞寒，
胡烽不断接长安。
城头一片西山月，
多少征人马上看。
----------------------------number 4246----------------------------
于郡城送明卿之江西（青枫飒飒雨凄凄）
明朝
李攀龙
【于郡城送明卿之江西】
青枫飒飒雨凄凄，
秋色遥看人楚迷。
谁向孤舟怜逐客，
白云相送大江西。
----------------------------number 4247----------------------------
由商丘入永城途中作（三月轻风麦浪生）
明朝
李先芳
【由商丘入永城途中作】
三月轻风麦浪生，
黄河岸上晚波平。
村原处处垂杨柳，
一路青青到永城。
----------------------------number 4248----------------------------
偶作（忆郎瞥见在春郊）
明朝
梁玉姬
【偶作】
忆郎瞥见在春郊，
欢极轻将翠袖招。
近觑庞儿原不是，
羞生双颊晕难消。
----------------------------number 4249----------------------------
戒子弟（何事纷争一角墙）
明朝
林翰
【戒子弟】
何事纷争一角墙，
让他几尺也无妨；
长城万里今犹在，
不见当年秦始皇！
----------------------------number 4250----------------------------
投赠张红桥（桂殿焚香酒半醒）
明朝
林鸿
【投赠张红桥】
桂殿焚香酒半醒，
露华如水点银屏。
含情欲诉心中事，
羞见牵牛织女星。
----------------------------number 4251----------------------------
句（本待将心托明月）
明朝
凌濛初
【句】
本待将心托明月，
谁知明月照沟渠。
----------------------------number 4252----------------------------
登卧龙山写怀二十八韵（白云在青天）
明朝
刘基
【登卧龙山写怀二十八韵】
白云在青天，
可望不可即。
浩歌梁甫吟，
忧来凭胸臆。
----------------------------number 4253----------------------------
感兴（天弧不解射封狼）
明朝
刘基
【感兴】
天弧不解射封狼，战骨从横满路旁。
古戍有狐鸣夜月，高冈无凤集朝阳。
调戈画戟空文物，废井颓垣自雪霜。
漫说汉庭思李牧，未闻郎署遣冯唐。
----------------------------number 4254----------------------------
古戍（古戍连山火）
明朝
刘基
【古戍】
古戍连山火，新城殷地笳。
九洲犹虎豹，四海未桑麻。
天迥云垂草，江空雪覆沙。
野梅烧不尽，时见两三花。
----------------------------number 4255----------------------------
水龙吟（鸡鸣风雨萧萧）
明朝
刘基
【水龙吟】
和东坡韵
鸡鸣风雨萧萧，侧身天地无刘表。
啼鹃迸泪，落花飘恨，断魂飞绕。
月暗云霄，星沉烟水，角声清袅。
问登楼王粲、镜中白发，
今宵又添都少？
极目乡关何处？
渺青山，髻螺都校。
几回好梦，随风归去，被渠遮了。
宝瑟弦僵，玉笙簧冷，冥鸿天杪。
但侵阶落草，满庭绿树，不知昏晓。
----------------------------number 4256----------------------------
凤阳花鼓（说凤阳）
明朝
明无名氏
【凤阳花鼓】
说凤阳，说凤阳，
凤阳本是好地方。
自从出了朱皇帝，
十年倒有九年荒。
大户人家卖骡马，
小户人家卖儿郎；
奴家没有儿郎卖，
身背花鼓走四方。
----------------------------number 4257----------------------------
挂枝儿（露水荷叶珠儿现）
明朝
明无名氏
【挂枝儿】
荷珠
露水荷叶珠儿现，
是奴家痴心肠把线来穿。
谁知你水性儿多更变：
这边分散了，又向那边圆。
没真性的冤家也，随着风儿转。
----------------------------number 4258----------------------------
劈破玉（要分离）
明朝
明无名氏
【劈破玉】
分离
要分离，除非天做了地；
要分离，除非东做了西；
要分离，除非官做了吏。
你要分时分不得我，
我要离时离不得你；
就死在黄泉也，
做不得分离鬼。
----------------------------number 4259----------------------------
山歌（不写新词不写诗）
明朝
明无名氏
【山歌】
不写新词不写诗，
一方素帕寄心知。
心知接了颠倒看，
横也丝来竖也丝。
这般心事有谁知！
----------------------------number 4260----------------------------
桃话冷落（桃花冷落被风飘）
明朝
明无名氏
【桃话冷落】
桃花冷落被风飘，飘落残花过小桥。
桥下金鱼双戏水，水边小鸟理新毛。
毛衣未湿黄梅雨，雨滴江梨分外娇。
娇姿常伴垂杨柳，柳外双飞紫燕高。
高阁佳人吹玉笛，笛边鸾线挂丝绦。
绦丝玲珑香佛手，手中有扇望河潮。
潮平两岸风帆稳，稳坐舟中且慢摇。
摇入西河天将晚，晚窗寂寞叹无聊。
聊推纱窗观冷落，落云渺渺被水敲，
敲门借问天台路，路过小桥有断桥，
桥边种碧桃。
----------------------------number 4261----------------------------
题张果老图（世间多少人）
明朝
明无名氏
【题张果老图】
世间多少人，
谁似这老汉？
不是倒骑驴，
凡事回头看。
----------------------------number 4262----------------------------
有心（郎有心）
明朝
明无名氏
【有心】
郎有心，姐有心，
罗怕人多屋又深。
人多哪有千只眼，
屋深哪有千重门。
----------------------------number 4263----------------------------
赠别傅生（一呷春醪万里情）
明朝
齐景云
【赠别傅生】
一呷春醪万里情，
断肠芳草断肠莺。
愿将双泪啼为雨，
明日留君不出城。
----------------------------number 4264----------------------------
柳絮词（白于花色软于绵）
明朝
钱谦益
【柳絮词】
白于花色软于绵，
不是东风不放颠。
郎似春泥侬似絮，
任他吹著也相连。
----------------------------number 4265----------------------------
西湖杂感（潋滟西湖水一方）
明朝
钱谦益
【西湖杂感】
潋滟西湖水一方，吴根越角两茫茫。
孤山鹤去花如雪，葛岭鹃啼月似霜。
油壁香车来北里，梨园小部奏西厢。
而今纵会空王法，知是前尘也断肠。
冬青树老六陵秋，恸哭遗民总白头。
南渡衣冠非故国，西湖山水是清流。
早时朔漠翎弹怨，他日居庸字唤休。
苦恨嬉春铁崖叟，锦兜诗报百年愁。
----------------------------number 4266----------------------------
贞溪初夏（楝花风起漾微波）
明朝
邵亨贞
【贞溪初夏】
楝花风起漾微波，
野渡舟横客自过。
沙上儿童临水立，
戏将萍叶饲新鹅。
----------------------------number 4267----------------------------
萧皋别业竹枝词（青黄梅气暖凉天）
明朝
沈明臣
【萧皋别业竹枝词】〔
〕〔
〕
青黄梅气暖凉天，
红白花开正种田。
燕子巢边泥带水，
鹁鸠声里雨如烟。
----------------------------number 4268----------------------------
懒画眉（东风吹粉酿梨花）
明朝
沈仕
【懒画眉】
春闺即事
东风吹粉酿梨花，
几日相思闷转加。
偶闻人语隔窗纱，
不觉猛地浑身乍，
却原来是架上鹦哥不是他。
----------------------------number 4269----------------------------
燕子矶口占（来家不见母）
明朝
史可法
【燕子矶口占】
来家不见母，〔
〕
咫尺犹千里。
矶头洒清泪，
滴滴沉江底。
----------------------------number 4270----------------------------
渔家（呵冻提篙手未苏）
明朝
孙承宗
【渔家】
呵冻提篙手未苏，
满船凉月雪模糊。
画家不解渔家苦，
好作寒江钓雪图。
----------------------------number 4271----------------------------
登山诗（一上一上又一上）
明朝
唐寅
【登山诗】
一上一上又一上，
一上直到高山上。
举头红日白云低，
四海五湖皆一望。
----------------------------number 4272----------------------------
妒花（昨夜海棠初着雨）
明朝
唐寅
【妒花】
昨夜海棠初着雨，
数点轻盈娇欲语。
佳人晓起出兰房，
折来对镜化红妆。
问郎花好奴颜好？
郎道不如花窈窕。
佳人闻语发娇嗔，
不信死花胜活人。
将花揉碎掷郎前：
请郎今日伴花眠！
----------------------------number 4273----------------------------
观鳌山（禁卫森严夜寂寥）
明朝
唐寅
【观鳌山】
禁卫森严夜寂寥。
灯山忽见翠召荛。
六鳌并驾神仙府。
双鹊连成帝子桥。
星振珠光铺锦绣。
月分金影乱琼瑶。
顾身已自登缑岭。
何必秦姬奏洞箫。
----------------------------number 4274----------------------------
绝句（青山白发老癡顽）
明朝
唐寅
【绝句】
青山白发老癡顽，
笔砚生涯苦食艰。
湖上水田人不要，
谁来买我畫中山！
----------------------------number 4275----------------------------
美人对月（斜髻娇娥夜卧迟）
明朝
唐寅
【美人对月】
斜髻娇娥夜卧迟。
梨花风静鸟栖枝。
难将心事和人说。
说与青天明月知。
----------------------------number 4276----------------------------
桃花庵歌
明朝
唐寅
【桃花庵歌】
桃花坞里桃花庵，
桃花庵下桃花仙；
桃花仙人种桃树，
又摘桃花卖酒钱。
酒醒只在花前坐，
酒醉换来花下眠；
半醒半醉日复日，
花落花开年复年。
但愿老死花酒间，
不愿鞠躬车马前；
车尘马足富者趣，
酒盏花枝贫者缘。
若将富贵比贫贱，
一在平地一在天；
若将贫贱比车马，
他得驱驰我得闲。
别人笑我忒疯癫，
我笑别人看不穿；
不见五陵豪杰墓，
无花无酒锄做田。
----------------------------number 4277----------------------------
题碧藻轩（画堂基构画船通）
明朝
唐寅
【题碧藻轩】
画堂基构画船通。
碧水涟漪碧藻丛。
波弄日光翻上栋。
窗含烟景直浮空。
帘垂菡萏花开上。
鱼戏栏杆倒影中。
试倩诗人略评品。
不妨唤作水晶宫。
----------------------------number 4278----------------------------
我爱秋香（我画蓝江水悠悠）
明朝
唐寅
【我爱秋香】
我画蓝江水悠悠，
爱晚亭上枫叶愁。
秋月溶溶照佛寺，
香烟袅袅绕经楼。
----------------------------number 4279----------------------------
言志（不炼金丹不坐禅）
明朝
唐寅
【言志】
不炼金丹不坐禅，不为商贾不耕田。
闲来写就青山卖，不使人间造孽钱！
----------------------------number 4280----------------------------
登南海驿楼（海气空濛日夜浮）
明朝
汪广洋
【登南海驿楼】
海气空濛日夜浮，
山城才雨便成秋。
冯唐头白偏多感，
倚遍天南百尺楼。
----------------------------number 4281----------------------------
书庭蕉（檐前蕉叶绿成林）
明朝
王守仁
【书庭蕉】
檐前蕉叶绿成林。
长夏全无暑气侵。
但得雨声连夜静。
何妨月色半床阴。
新诗旧叶题将遍。
老调疏桐恨传深。
莫笑郑人谈讼鹿。
至今醒梦两难寻。
----------------------------number 4282----------------------------
探梅（故人辞我去）
明朝
王媺
【探梅】
故人辞我去，
期我梅花时。
昨夜偶相念，
起看庭树枝。
----------------------------number 4283----------------------------
中吕
朝天子（喇叭，锁哪）
明朝
王磐
【中吕
朝天子】
咏喇叭
喇叭，锁哪，
曲儿小，腔儿大。
官船来往乱如麻，
全仗你抬身价。
军听了军愁，
民听了民怕，
那里去辨什么真共假？
眼见的吹翻了这家，
吹伤了那家，
只吹的水尽鹅飞罢。
----------------------------number 4284----------------------------
登太白楼
明朝
王世贞
【登太白楼】
昔闻李供奉，
长啸独登楼。
此地一垂顾，
高名百代留。
白云海色曙，
明月天门秋。
欲觅重来者，
潺湲济水流。
----------------------------number 4285----------------------------
梦中得
明朝
王世贞
【梦中得「百年那得更百年今日还须爱今日」句，因戏成短歌】
化人宫中百事无，道书一卷酒一壶；
枝头黄乌听作曲，西山白云看作图。
朝爱朝暾上东岫，夕映夕阳映东牖；
任他故人不通谒，任他朝事不挂口。
偶然案头余酒杯，偶然蹑履山僧来；
自斟自醉当自去，礼岂设为我辈哉
昨夜懵腾意超忽，寐时得语醒时述：
百年那得更百年，今日还须爱今日。
纵能拂衣归故山，农耕社稷亦不闲；
何如且会此中趣，别有生涯天地间。
----------------------------number 4286----------------------------
竹枝词（月出江头半掩门）
明朝
王叔承
【竹枝词】
月出江头半掩门，
待郎不至又黄昏。
深夜忽听巴渝曲，
起剔残灯酒尚温。
----------------------------number 4287----------------------------
和吴梅村《过淮阴有感》
当代
陈前勇
【和吴梅村《过淮阴有感》】
烦思常望终南山，
大道全真似可攀。
七子名师无遗恨，
重阳生气溢仙颜。
红尘怪事随缘化，
仙境琴心寻迹还。
同志隔年不是友，
昏昏逆命扰人间。
----------------------------number 4288----------------------------
和鲁迅《自嘲》
当代
陈前勇
【和鲁迅《自嘲》】
常思华盖无能求，坚壁六方尽碰头。
敢到政坛称霸王？唯逞学海梦风流。
可怜局促如家犬，不比奔腾做野牛。
因欲修禅齐众生，空空色色度春秋。
----------------------------number 4289----------------------------
端午作
当代
陈前勇
【端午作】
子夜不眠思千载，
似向灵均诉断肠。
曾是娥眉偏妒能，
转成才子却投江。
龙舟急去徒施救，
精粽细嚼只散香。
岁岁多多游乐日，
斯人沉睡有谁知。
----------------------------number 4290----------------------------
诉衷情
当代
吴昌澡
【蝶恋花】
欲书缠绵相思困，
无语凭黄昏。
乱红香陌伊人，
厌煞这早来春。
平平仄，
仄平平，
难成韵。
分与谁云，
抿嘴轻颦，
最是销魂。
----------------------------number 4291----------------------------
蝶恋花
当代
吴昌澡
【蝶恋花】
莺啼春光三分绿，
年年如是，
落疤发香郁。
奈何？
满园关不住，
笑蝶墙缝里采取。
且燃却一枝“红梅”，
吞云吐雾，
人生似苦旅。
无奈！
也休教燕子，
将春色衔将了去。
----------------------------number 4292----------------------------
风入松
当代
吴昌澡
【风入松
】
憔悴爬不上眉梢，
已三更无眠。
木屐声外稻花香，
楞看夜色觉酒浅。
月光如乳半墙，
蛙声乱注一片。
驿外横笛知为谁，
夜夜升缠绵。
辗转梦回泪痕新，
半为怜春半相思。
莺已将春啼去，
不如怜取眼前。
----------------------------number 4293----------------------------
定风波
当代
吴昌澡
【定风波】
长夜崎岖梦半残，
斑驳雨砸落秋意。
夜夜梦更梦迭梦，
思量，最近也新来不做。
如今葬花又何人，知谁？
花落成丘无人惜。
年年花开花落花，管它！
莫叫光阴听话移！
----------------------------number 4294----------------------------
七律
读太白侠客行
当代
小阿蒙
【七律
读太白侠客行】
夜抱孤灯读侠客，
梦魂飞去谢人间。
青光幻灭长空雪，
紫气飘忽月色寒。
巨蟒倒行倾北海，
灵蛇乱舞动南天。
死生参破如一梦，
电闪雷鸣露水干。
----------------------------number 4295----------------------------
遗墨斋铭
当代
张立新
【遗墨斋铭】
古人有遗墨，
我筑遗墨斋。
破闷品古韵，
空暇观书海。
临危学不惧，
迷惑参禅来。
平心以涤虑，
热血逐阴霾。
辛勤摹翰帖，
字分行草楷。
黎明悟太极，
傍晚五子斜。
闲散友几名，
书画足聊赖。
清静淡雅处，
万事随缘裁。
----------------------------number 4296----------------------------
雨中出诊
当代
张立新
【雨中出诊】
千里烟云笼大地，
万顷良田麦苗绿。
犹自撑伞奔不息，
何惧濒濒小雨密。
道路崎岖膝挂泥，
定将病魔寻踪迹。
亦风亦雨君可冷？
汗水涔涔无凉意。
----------------------------number 4297----------------------------
与君小别
当代
张立新
【与君小别】
驱车归去行如飞，
与君别离能几许。
有朝一日逢君面，
再诉离别痴情意。
----------------------------number 4298----------------------------
赠友人
当代
张立新
【赠友人】
脱去官衣一身轻，
逍遥自在任君行。
故人约我游五岳，
欣然牵手云雾中！
----------------------------number 4299----------------------------
月夜独步
当代
张立新
【月夜独步】
闲庭信步月朦胧，
犬吠蛩鸣久不停。
手把纸笔抒幽恨，
却将相思抛远城。
试问安眠寐寻常？
知君梦境盼重逢。
自古识得离别苦，
多少相携心事成？
凌晨
时
----------------------------number 4300----------------------------
帝京篇十首
唐朝
李世民
（一）
秦川雄帝宅，函谷壮皇居。
绮殿千寻起，离宫百雉馀。
连甍遥接汉，飞观迥凌虚。
云日隐层阙，风烟出绮疏。
（二）
岩廊罢机务，崇文聊驻辇。
玉匣启龙图，金绳披凤篆。
韦编断仍续，缥帙舒还卷。
对此乃淹留，欹案观坟典。
（三）
移步出词林，停舆欣武宴。
雕弓写明月，骏马疑流电。
惊雁落虚弦，啼猿悲急箭。
阅赏诚多美，于兹乃忘倦。
（四）
鸣笳临乐馆，眺听欢芳节。
急管韵朱弦，清歌凝白雪。
彩凤肃来仪，玄鹤纷成列。
去兹郑卫声，雅音方可悦。
（五）
芳辰追逸趣，禁苑信多奇。
桥形通汉上，峰势接云危。
烟霞交隐映，花鸟自参差。
何如肆辙迹，万里赏瑶池。
（六）
飞盖去芳园，兰桡游翠渚。
萍间日彩乱，荷处香风举。
桂楫满中川，弦歌振长屿。
岂必汾河曲，方为欢宴所。
（七）
落日双阙昏，回舆九重暮。
长烟散初碧，皎月澄轻素。
搴幌玩琴书，开轩引云雾。
斜汉耿层阁，清风摇玉树。
（八）
欢乐难再逢，芳辰良可惜。
玉酒泛云罍，兰肴陈绮席。
千钟合尧禹，百兽谐金石。
得志重寸阴，忘怀轻尺璧。
（九
建章欢赏夕，二八尽妖妍。
罗绮昭阳殿，芬芳玳瑁筵。
佩移星正动，扇掩月初圆。
无劳上悬圃，即此对神仙。
（十）
以兹游观极，悠然独长想。
披卷览前踪，抚躬寻既往。
望古茅茨约，瞻今兰殿广。
人道恶高危，虚心戒盈荡。
奉天竭诚敬，临民思惠养。
纳善察忠谏，明科慎刑赏。
六五诚难继，四三非易仰。
广待淳化敷，方嗣云亭响。
----------------------------number 4301----------------------------
雨中明庆赏牡丹
宋朝
苏轼
霏霏雨露作清妍，
烁烁明灯照欲然。
明日春阴花未老，
故应未忍着酥煎。
----------------------------number 4302----------------------------
雨中花慢
宋朝
苏轼
【雨中花慢】
邃院重帘何处，
惹得多情，
愁对风光。
睡起酒阑花谢，
蝶乱蜂忙。
今夜何人，
吹笙北岭，
待月西厢。
空怅望处，
一株红杏，
斜倚低墙。
羞颜易变，
傍人先觉，
到处被著猜防。
谁信道，
些儿恩爱，
无限凄凉。
好事若无间阻，
幽欢却是寻常。
一般滋味，
就中香美，
除是偷尝。
----------------------------number 4303----------------------------
太子纳妃太平公主出降
元朝
李治
【太子纳妃太平公主出降】
龙楼光曙景，鲁馆启朝扉。
艳日浓妆影，低星降婺辉。
玉庭浮瑞色，银榜藻祥徽。
云转花萦盖，霞飘叶缀旂。
雕轩回翠陌，宝驾归丹殿。
鸣珠佩晓衣，镂璧轮开扇。
华冠列绮筵，兰醑申芳宴。
环阶凤乐陈，玳席珍羞荐。
蝶舞袖香新，歌分落素尘。
欢凝欢懿戚，庆叶庆初姻。
暑阑炎气息，凉早吹疏频。
方期六合泰，共赏万年春。
----------------------------number 4304----------------------------
七夕宴悬圃二首
元朝
李治
【七夕宴悬圃二首】
羽盖飞天汉，凤驾越层峦。
俱叹三秋阻，共叙一宵欢。
璜亏夜月落，靥碎晓星残。
谁能重操杼，纤手濯清澜。
霓裳转云路，凤驾俨天潢。
亏星凋夜靥，残月落朝璜。
促欢今夕促，长离别后长。
轻梭聊驻织，掩泪独悲伤。
----------------------------number 4305----------------------------
过晋阳宫
唐朝
李隆基
【过晋阳宫】
缅想封唐处，实惟建国初。
俯察伊晋野，仰观乃参虚。
井邑龙斯跃，城池凤翔余。
林塘犹沛泽，台榭宛旧居。
运革祚中否，时迁命兹符。
顾循承丕构，怵惕多忧虞。
尚恐威不逮，复虑化未孚。
岂徒劳辙迹，所期训戎车。
习俗问黎人，亲巡慰里闾。
永言念成功，颂德临康衢。
长怀经纶日，叹息履庭隅。
艰难安可忘，欲去良踟蹰。
----------------------------number 4306----------------------------
赐诸州刺史以题座右
唐朝
李隆基
【赐诸州刺史以题座右】
眷言思共理，鉴梦想维良。
猗欤此推择，声绩著周行。
贤能既俟进，黎献实伫康。
视人当如子，爱人亦如伤。
讲学试通论，阡陌劝耕桑。
虚誉不可饰，清知不可忘。
求名迹易见，安贞德自彰。
讼狱必以情，教民贵有常。
恤惸且存老，抚弱复绥强。
勉哉各祗命，知予眷万方。
----------------------------number 4307----------------------------
温汤对雪
唐朝
李隆基
【温汤对雪】
北风吹同云，同云飞白雪。
白雪乍回散，同云何惨烈。
未见温泉冰，宁知火井灭。
表瑞良在兹，庶几可怡悦。
----------------------------number 4308----------------------------
赠别徐侃
唐朝
安凤
一自离乡国，
十年在咸秦。
泣尽卞和血，
不逢一故人。
今日旧友别，
羞此漂泊身。
离情吟诗处，
麻衣掩泪频。
泪别各分袂，
且及来年春。
----------------------------number 4309----------------------------
题杨少卿书后
唐朝
安鸿渐
【题杨少卿书后】
【唐】安鸿渐
端溪石砚宣城管，
王屋松烟紫兔毫。
更得孤卿老书札，
人间无此五般高。
----------------------------number 4310----------------------------
题贾岛墓
唐朝
安锜
【题贾岛墓】
【安锜】
倚恃才难继，
昂藏貌不恭。
骑驴冲大尹，
夺卷忤宣宗。
驰誉超先辈，
居官下我侬。
司仓旧曹署，
一见一心忡。
----------------------------number 4311----------------------------
柱上诗
唐朝
巴陵馆鬼
柱上诗
【唐
巴陵馆鬼】
爷娘送我青枫根，
不记青枫几回落。
当时手刺衣上花，
今日为灰不堪著。
----------------------------number 4312----------------------------
夜吟
唐朝
巴峡鬼
夜吟
巴峡鬼
秋径填黄叶，
寒摧露草根。
猿声一叫断，
客泪数重痕。
----------------------------number 4313----------------------------
横吹曲辞
长安道
唐朝
白居易
横吹曲辞
白居易
花枝缺处青楼开，
艳歌一曲酒一杯。
美人劝我急行乐，
自古朱颜不再来，
君不见外州客，
长安道，一回来，一回老。
----------------------------number 4314----------------------------
横吹曲辞长安道
唐朝
薛能
横吹曲辞长安道
汲汲复营营，东西连两京。
关繻古若在，山岳累应成。
各自有身事，不相知姓名。
交驰喧众类，分散入重城。
此路去无尽，万方人始生。
空馀片言苦，来往觅刘桢。
----------------------------number 4315----------------------------
临江仙
宋朝
米友仁
【临江仙】
昨夜扁舟沙外舣，
淮山微雨初晴。
断云飞过月还明。
一天风露重，
人在玉壶清。
水际不知何许是，
遥林□辨微青。
醉迷归梦强□凌。
谁言东去雁，
解寄此时情。
----------------------------number 4316----------------------------
小重山
醉倚朱阑一解衣
宋朝
米友仁
【小重山】
醉倚朱阑一解衣。
碧云迷望眼，断虹低。
近来休说带宽围。
人千里，还是燕双飞。
深院日初迟。
绮窗帘幕静，恨生眉。
不堪虚度是花时。
鸿来速，争解寄相思。
----------------------------number 4317----------------------------
洞仙歌
廉纤细雨
宋朝
李元膺
【洞仙歌】
廉纤细雨，
殢东风如困。
萦断千丝为谁恨。
向楚宫一梦，
千古悲凉，
无处问。
愁到而今未尽。
分明都是泪，
泣柳沾花，
常与骚人伴孤闷。
记当年、得意处，
酒力方融，
怯轻寒、玉炉香润。
又岂识、情怀苦难禁，
对点滴檐声，
夜寒灯晕。
----------------------------number 4318----------------------------
鹧鸪天（寂寞秋千两绣旗）
宋朝
李元膺
【鹧鸪天】
寂寞秋千两绣旗，
日长花影转阶迟。
燕惊午梦周遮语，
蝶困春游落拓飞。
思往事，入颦眉，
柳梢阴重又当时。
薄情风絮难拘束，
飞过东墙不肯归。
----------------------------number 4319----------------------------
江神子
昏昏雪意惨云容
宋朝
葛胜仲
江神子
昏昏雪意惨云容
昏昏雪意惨云容，
猎霜风，岁将穷。
流落天涯，憔悴一衰翁。
清夜小窗围兽火，
倾酒绿，借颜红。
官梅疏艳小壶中，
暗香浓，玉玲珑。
对景忽惊，
身在大江东。
上国故人谁念我，
晴嶂远，暮云重。
----------------------------number 4320----------------------------
至日上公献寿酒
唐朝
白敏中
【至日上公献寿酒】
候晓天门辟，朝天万国同。
瑞云升观阙，香气映华宫。
日色临仙籞，龙颜对昊宫。
羽仪瞻百姓，献寿侍三公。
化被君王洽，恩沾草木丰。
自欣朝玉座，宴此咏皇风。
----------------------------number 4321----------------------------
贺收复秦原诸州
唐朝
白敏中
【贺收复秦原诸州】
一诏皇城四海颁，
丑戎无数束身还。
戍楼吹笛人休战，
牧野嘶风马自闲。
河水九盘收数曲，
天山千里锁诸关。
西边北塞今无事，
为报东南夷与蛮。
----------------------------number 4322----------------------------
河满子
秋怨
宋朝
孙洙
【河满子
秋怨
】
怅望浮生急景，
凄凉宝瑟馀音。
楚客多情偏怨别，
碧山远水登临。
目送连天衰草，
夜阑几处疏砧。
黄叶无风自落，
秋云不雨长阴。
天若有情天亦老，
摇摇幽恨难禁。
惆怅旧欢如梦，
觉来无处追寻。
----------------------------number 4323----------------------------
水龙吟（天申节祝圣词）
宋朝
周紫芝
【水龙吟（天申节祝圣词）】
黄金双阙横空，
望中隐约三山眇。
春皇欲降，
渚烟收尽，
青虹正绕。
日到层霄，
九枝光满，
普天俱照。
看海中桃熟，
云幡绛节，
冉冉度、沧波渺。
遥想建章宫阙，
□薰风、月寒清晓。
红鸾影上，
云韶声里，
蒙天一笑。
万国朝元，
百蛮款塞，
太平多少。
听尧云深处，
人人尽祝，
似天难老。
----------------------------number 4324----------------------------
谐诗逸句
唐朝
包贺
【谐诗逸句】
雾是山巾子，
船为水靸鞋。
棹摇船掠鬓，
风动水槌胸。
苦竹笋抽青橛子，
石榴树挂小瓶儿。
----------------------------number 4325----------------------------
再过金陵
唐朝
包佶
【再过金陵】
玉树歌终王气收，
雁行高送石城秋。
江山不管兴亡事，
一任斜阳伴客愁。
----------------------------number 4326----------------------------
元日观百僚朝会
唐朝
包佶
【元日观百僚朝会】
万国贺唐尧，
清晨会百僚。
花冠萧相府，
绣服霍嫖姚。
寿色凝丹槛，
欢声彻九霄。
御炉分兽炭，
仙管弄云韶。
日照金觞动，
风吹玉佩摇。
都城献赋者，
不得共趋朝。
----------------------------number 4327----------------------------
岁日作（一作口号）
唐朝
包佶
【岁日作（一作口号）】
更劳今日春风至，
枯树无枝可寄花。
览镜唯看飘乱发，
临风谁为驻浮槎。
----------------------------number 4328----------------------------
酬顾况见寄
唐朝
包佶
【酬顾况见寄】
于越城边枫叶高，
楚人书里寄离骚。
寒江鸂鶒思俦侣，
岁岁临流刷羽毛。
----------------------------number 4329----------------------------
行路难
南北朝
释宝月
【行路难】
君不见，
孤雁关外发，
酸嘶度杨越。
空城客子心肠断，
幽闺思妇气欲绝。
凝霜夜下拂罗衣，
浮云中断开明月。
夜夜遥遥徒相思，
年年望望情不歇。
取我匣中青铜镜，
情人为我除白发。
行路难，行路难。
夜闻南城汉使度，
使我流泪忆长安。
----------------------------number 4330----------------------------
杂感
唐朝
鲍防
【杂感】
汉家海内承平久，
万国戎王皆稽首。
天马常衔苜蓿花，
胡人岁献葡萄酒。
五月荔枝初破颜，
朝离象郡夕函关。
雁飞不到桂阳岭，
马走先过林邑山。
甘泉御果垂仙阁，
日暮无人香自落。
远物皆重近皆轻，
鸡虽有德不如鹤。
----------------------------number 4331----------------------------
忆长安
二月
唐朝
鲍防
【忆长安
二月】
忆长安，二月时，
玄鸟初至禖祠。
百啭宫莺绣羽，
千条御柳黄丝。
更有曲江胜地，
此来寒食佳期。
----------------------------number 4332----------------------------
送韦生酒
唐朝
鲍家四弦
【送韦生酒】
白露湿庭砌，
皓月临前轩。
此时去留恨，
含思独无言。
----------------------------number 4333----------------------------
送鲍生酒
唐朝
鲍家四弦
【送鲍生酒】
风飐荷珠难暂圆，
多情信有短姻缘。
西楼今夜三更月，
还照离人泣断弦。
----------------------------number 4334----------------------------
聒龙谣
肩拍洪崖
宋朝
朱敦儒
【聒龙谣
肩拍洪崖
】
肩拍洪崖，手携子晋，梦里暂辞尘宇。
高步层霄，俯人间如许。
算蜗战、多少功名，问蚁聚、几回今古。
度银潢、展尽参旗，桂花澹，月飞去。
天风紧，玉楼斜，舞万女霓袖，光摇金缕。
明廷宴阕，倚青冥回顾。
过瑶池、重借双成，就楚岫、更邀巫女。
转云车、指点虚无，引蓬莱路。
----------------------------number 4335----------------------------
奉和九月九日登慈恩寺浮图应制
唐朝
崔日用
【奉和九月九日登慈恩寺浮图应制】
紫宸欢每洽，
绀殿法初隆。
菊泛延龄酒，
兰吹解愠风。
咸英调正乐，
香梵遍秋空。
临幸浮天瑞，
重阳日再中。
----------------------------number 4336----------------------------
古意
唐朝
毕耀
【古意】
璇闺绣户斜光入，
千金女儿倚门立。
横波美目虽往来，
罗袂遥遥不相及。
闻道今年初避人，
珊珊挂镜长随身。
愿得侍儿为道意，
后堂罗帐一相亲。
----------------------------number 4337----------------------------
情人玉清歌
唐朝
毕耀
情人玉清歌（一作张南容诗）
洛阳有人名玉清，
可怜玉清如其名。
善踏斜柯能独立，
婵娟花艳无人及。
珠为裙，玉为缨。
临春风，吹玉笙。
悠悠满天星。
黄金阁上晚妆成，
云和曲中为曼声。
玉梯不得蹈，
摇袂两盈盈。
城头之日复何情。
----------------------------number 4338----------------------------
赠独孤常州
唐朝
毕耀
【赠独孤常州】
洪炉无久停，
日月速若飞。
忽然冲人身，
饮酒不须疑。
----------------------------number 4339----------------------------
听妓洞云歌
唐朝
布燮
【听妓洞云歌】
嵇叔夜，
鼓琴饮酒无闲暇。
若使当时闻此歌，
抛掷广陵都不藉。
刘伯伦，
虚生浪死过青春。
一饮一硕犹自醉，
无人为尔卜深尘。
----------------------------number 4340----------------------------
郊庙歌辞
享龙池乐章
唐朝
蔡孚
【郊庙歌辞】
帝宅王家大道边，
神马龙龟涌圣泉。
昔日昔时经此地，
看来看去渐成川。
歌台舞榭宜正月，
柳岸梅洲胜往年。
莫言波上春云少，
只为从龙直上天。
----------------------------number 4341----------------------------
夏日闺怨
唐朝
蔡瑰
【夏日闺怨】
桃径李蹊绝芳园，
炎氛炽日满愁轩。
枝上鸟惊朱槿落，
池中鱼戏绿蘋翻。
君恋京师久留滞，
妾怨高楼积年岁。
非关曾入楚王宫，
直为相思腰转细。
卧簟乘闲乍逐凉，
熏炉畏热懒焚香。
雨沾柳叶如啼眼，
露滴莲花似汗妆。
全由独自羞看影，
艳是孤眠疑夜永。
无情拂镜不成妆，
有时却扇还风静。
近日书来道欲归，
鸳鸯文锦字息机。
但恐愁容不相识，
为教恒著别时衣。
----------------------------number 4342----------------------------
湖上闲居
唐朝
窦参
【湖上闲居】
避影将息阴，
自然知音稀。
向来深林中，
偶亦有所窥。
飞鸟口衔食，
引雏上高枝。
高枝但各有，
安知宜不宜。
止止复何云，
物情何自私。
----------------------------number 4343----------------------------
登潜山观
唐朝
窦参
【登潜山观】
山势欲相抱，
一条微径盘。
攀萝歇复行，
始得凌仙坛。
闻道葛夫子，
此中炼还丹。
丹成五色光，
服之生羽翰。
灵草空自绿，
馀霞谁共餐。
至今步虚处，
犹有孤飞鸾。
幽幽古殿门，
下压浮云端。
万丈水声落，
四时松色寒。
既入无何乡，
转嫌人事难。
终当远尘俗，
高卧从所安。
----------------------------number 4344----------------------------
项亭怀古
唐朝
窦常
【项亭怀古】
力取诚多难，
天亡路亦穷。
有心裁帐下，
无面到江东。
命厄留骓处，
年销逐鹿中。
汉家神器在，
须废拔山功。
----------------------------number 4345----------------------------
茅山赠梁尊师
唐朝
窦常
【茅山赠梁尊师】
云屋何年客，
青山白日长。
种花春扫雪，
看箓夜焚香。
上象壶中阔，
平生醉里忙。
幸承仙籍后，
乞取大还方。
----------------------------number 4346----------------------------
秦人谣
唐朝
古之奇
【秦人谣】
微生祖龙代，
却思尧舜道。
何人仕帝庭，
拔杀指佞草。
奸臣弄民柄，
天子恣衷抱。
上下一相蒙，
马鹿遂颠倒。
中国既板荡，
骨肉安可保。
人生贵年寿，
吾恨死不早。
----------------------------number 4347----------------------------
不赴拾遗召
唐朝
费冠卿
【不赴拾遗召】
君亲同是先王道，
何如骨肉一处老。
也知臣子合佐时，
自古荣华谁可保。
----------------------------number 4348----------------------------
题中峰
唐朝
费冠卿
【题中峰】
中峰高拄泬寥天，
上有茅庵与石泉。
晴景猎人曾望见，
青蓝色里一僧禅。
----------------------------number 4349----------------------------
江南弄
唐朝
王勃
【江南弄】
江南弄，
巫山连楚梦，
行雨行云几相送。
瑶轩金谷上春时，
玉童仙女无见期。
紫露香烟眇难托，
清风明月遥相思。
遥相思，
草徒绿，
为听双飞凤凰曲。
----------------------------number 4350----------------------------
九日题蔡国公主楼
唐朝
刘长卿
【九日题蔡国公主楼】
主第人何在，
重阳客暂寻。
水馀龙镜色，
云罢凤箫音。
暗牖藏昏晓，
苍苔换古今。
晴山卷幔出，
秋草闭门深。
篱菊仍新吐，
庭槐尚旧阴。
年年画梁燕，
来去岂无心。
----------------------------number 4351----------------------------
九月菊花咏应制（一作清江诗）
唐朝
广宣
【九月菊花咏应制】
可讶东篱菊，
能知节候芳。
细枝青玉润，
繁蕊碎金香。
爽气浮朝露，
浓姿带夜霜。
泛杯传寿酒，
应共乐时康。
----------------------------number 4352----------------------------
上浙东孟尚书
唐朝
孔颙
【上浙东孟尚书】
有个将军不得名，
唯教健卒喝书生。
尚书近日清如镜，
天子官街不许行。
----------------------------number 4353----------------------------
宫怨二首
唐朝
柯崇
【宫怨二首】
尘满金炉不炷香，
黄昏独自立重廊。
笙歌何处承恩宠，
一一随风入上阳。
长门槐柳半萧疏，
玉辇沈思恨有馀。
红泪渐消倾国态，
黄金谁为达相如。
----------------------------number 4354----------------------------
省试七月流火
唐朝
敬括
【省试七月流火】
前庭一叶下，
言念忽悲秋。
变节金初至，
分寒火正流。
气含凉夜早，
光拂夏云收。
助月微明散，
沿河丽景浮。
礼标时令爽，
诗兴国风幽。
自此观邦正，
深知王业休。
----------------------------number 4355----------------------------
春日山亭
唐朝
牟融
【春日山亭】
醉来重整华阳巾，
搔首惊看白发新。
莫道愁多因病酒，
只缘命薄不辞贫。
龙鱼失水难为用，
龟玉蒙尘未见珍。
正是圣朝全盛日，
讵知林下有闲人。
----------------------------number 4356----------------------------
春草歌
唐朝
庄南杰
【春草歌】
漠漠绵绵几多思，
无言领得春风意。
花裁小锦绣晴空，
叶抽碧簟铺平地。
含芳吊影争芬敷，
绕云恨起山蘼芜。
离人不忍到此处，
泪娥滴尽双真珠。
----------------------------number 4357----------------------------
与朱元思书
南北朝
吴均
风烟俱净，天山共色。从流飘荡，任意东西。自富阳至桐庐一百许里，奇山异水，天下独绝。
　　水皆缥碧，千丈见底。游鱼细石，直视无碍。急湍甚箭，猛浪若奔。
　　夹岸高山，皆生寒树，负势竞上，互相轩邈，争高直指，千百成峰。泉水激石，泠泠作响；好鸟相鸣，嘤嘤成韵。蝉则千转不穷，猿则百叫无绝。鸢飞戾天者，望峰息心；经纶世务者，窥谷忘反。横柯上蔽，在昼犹昏；疏条交映，有时见日。
----------------------------number 4358----------------------------
舟中读元九诗
唐朝
白居易
把君诗卷灯前读，诗尽灯残天未明。
眼痛灭灯犹闇坐，逆风吹浪打船声。
----------------------------number 4359----------------------------
行行游且猎篇
唐朝
李白
边城儿，生年不读一字书，但知游猎夸轻趫。
胡马秋肥宜白草，骑来蹑影何矜骄。
金鞭拂雪挥鸣鞘，半酣呼鹰出远郊。
弓弯满月不虚发，双鸧迸落连飞髇。
海边观者皆辟易，猛气英风振沙碛。
儒生不及游侠人，白首下帷复何益！
----------------------------number 4360----------------------------
减字木兰花
天涯旧恨
宋朝
秦观
天涯旧恨，独自凄凉人不问。欲见回肠，断尽金炉小篆香。
黛蛾长敛，任是春风吹不展。困倚危楼，过尽飞鸿字字愁。
----------------------------number 4361----------------------------
水龙吟
寿李长孺
宋朝
吴泳
清江社雨初晴，秋香吹彻高堂晓。天然带得，酒星风骨，诗囊才调。沔水春深，屏山月淡，吟鞭俱到。算一生绕遍，瑶阶玉树，如君样、人间少。
未放鹤归华表。伴仙翁、依然天杪。知他费几，雁边红粒，马边青草。待得清夷，彩衣花绶，哄堂一笑。且和平心事，等闲博个，千秋不老。
----------------------------number 4362----------------------------
南陵道中
寄远
唐朝
杜牧
南陵水面漫悠悠，风紧云轻欲变秋。
正是客心孤迥处，谁家红袖凭江楼？
----------------------------number 4363----------------------------
西施
咏苎萝山
唐朝
李白
西施越溪女，出自苎萝山。
秀
色掩今古，荷花羞玉颜。
浣纱弄碧水，自与清波闲。
皓齿信难开，沉吟碧云间。
勾践徵绝艳，扬蛾入吴关。
提携馆娃宫，杳渺讵可攀。
一破夫差国，千秋竟不还。
----------------------------number 4364----------------------------
桃花源记
魏晋
陶渊明
晋太元中，武陵人捕鱼为业。缘溪行，忘路之远近。忽逢桃花林，夹岸数百步，中无杂树，芳草鲜美，落英缤纷，渔人甚异之。复前行，欲穷其林。
　　林尽水源，便得一山，山有小口，仿佛若有光。便舍船，从口入。初极狭，才通人。复行数十步，豁然开朗。土地平旷，屋舍俨然，有良田美池桑竹之属。阡陌交通，鸡犬相闻。其中往来种作，男女衣着，悉如外人。黄发垂髫，并怡然自乐。
　　见渔人，乃大惊，问所从来。具答之。便要还家，设酒杀鸡作食。村中闻有此人，咸来问讯。自云先世避秦时乱，率妻子邑人来此绝境，不复出焉，遂与外人间隔。问今是何世，乃不知有汉，无论魏晋。此人一一为具言所闻，皆叹惋。余人各复延至其家，皆出酒食。停数日，辞去。此中人语云：“不足为外人道也。”
间隔
一作：隔绝
　　既出，得其船，便扶向路，处处志之。及郡下，诣太守，说如此。太守即遣人随其往，寻向所志，遂迷，不复得路。
　　南阳刘子骥，高尚士也，闻之，欣然规往。未果，寻病终，后遂无问津者。
----------------------------number 4365----------------------------
送韦整尉长沙
唐朝
张祜
远远长沙去，怜君利一官。
风帆彭蠡疾，云水洞庭宽。
木客提蔬束，江乌接饭丸。
莫言卑湿地，未必乏新欢。
----------------------------number 4366----------------------------
南乡子
乘彩舫
唐朝
李珣
乘彩舫，过莲塘，棹歌惊起睡鸳鸯。
游女带花偎伴笑，争窈窕，竞折团荷遮晚照。
----------------------------number 4367----------------------------
含山店梦觉作
唐朝
韦庄
曾为流离惯别家，
等闲挥袂客天涯。
灯前一觉江南梦，
惆怅起来山月斜。
----------------------------number 4368----------------------------
和李秀才边庭四时怨
其四
卢汝弼
朔风吹雪透刀瘢，饮马长城窟更寒。
半夜火来知有敌，一时齐保贺兰山。
----------------------------number 4369----------------------------
与东吴生相遇
唐朝
韦庄
十年身事各如萍，白首相逢泪满缨。
老去不知花有态，乱来唯觉酒多情。
贫疑陋巷春偏少，贵想豪家月最明。
且对一尊开口笑，未衰应见泰阶平。
----------------------------number 4370----------------------------
汉广
先秦
诗经
南有乔木，不可休思。
汉有游女，不可求思。
汉之广矣，不可泳思。
江之永矣，不可方思。
翘翘错薪，言刈其楚。
之子于归，言秣其马。
汉之广矣，不可泳思。
江之永矣，不可方思。
翘翘错薪，言刈其蒌。
之子于归，言秣其驹。
汉之广矣，不可泳思。
江之永矣，不可方思。
----------------------------number 4371----------------------------
殷其雷
先秦
诗经
殷其雷，在南山之阳。何斯违斯，莫敢或遑？振振君子，归哉归哉！
殷其雷，在南山之侧。何斯违斯，莫敢遑息？振振君子，归哉归哉！
殷其雷，在南山之下。何斯违斯，莫或遑处？振振君子，归哉归哉！
----------------------------number 4372----------------------------
汝坟
先秦
诗经
遵彼汝坟，伐其条枚。未见君子，惄如调饥。
遵彼汝坟，伐其条肄。既见君子，不我遐弃。
鲂鱼赪尾，王室如毁。虽则如毁，父母孔迩。
----------------------------number 4373----------------------------
麟之趾
先秦
诗经
麟之趾，振振公子，于嗟麟兮。
麟之定，振振公姓，于嗟麟兮。
麟之角，振振公族，于嗟麟兮。
----------------------------number 4374----------------------------
卷耳
先秦
诗经
采采卷耳，不盈顷筐。嗟我怀人，置彼周行。
寘
通：置
陟彼崔嵬，我马虺隤。我姑酌彼金罍，维以不永怀。
陟彼高冈，我马玄黄。我姑酌彼兕觥，维以不永伤。
陟彼砠矣，我马瘏矣，我仆痡矣，云何吁矣。
----------------------------number 4375----------------------------
鹊巢
先秦
诗经
维鹊有巢，维鸠居之。之子于归，百两御之。
维鹊有巢，维鸠方之。之子于归，百两将之。
维鹊有巢，维鸠盈之。之子于归，百两成之。
----------------------------number 4376----------------------------
樛木
先秦
诗经
南有樛木，葛藟累之。乐只君子，福履绥之。
南有樛木，葛藟荒之。乐只君子，福履将之。
南有樛木，葛藟萦之。乐只君子，福履成之。
----------------------------number 4377----------------------------
采蘩
先秦
诗经
于以采蘩？于沼于沚。于以用之？公侯之事。
于以采蘩？于涧之中。于以用之？公侯之宫。
被之僮僮，夙夜在公。被之祁祁，薄言还归。
----------------------------number 4378----------------------------
螽斯
先秦
诗经
螽斯羽，诜诜兮。宜尔子孙，振振兮。
螽斯羽，薨薨兮。宜尔子孙。绳绳兮。
螽斯羽，揖揖兮。宜尔子孙，蛰蛰兮。
----------------------------number 4379----------------------------
摽有梅
先秦
诗经
摽有梅，其实七兮。求我庶士，迨其吉兮。
摽有梅，其实三兮。求我庶士，迨其今兮。
摽有梅，顷筐塈之。求我庶士，迨其谓之。
----------------------------number 4380----------------------------
桃夭
先秦
诗经
桃之夭夭，灼灼其华。之子于归，宜其室家。
桃之夭夭，有蕡其实。之子于归，宜其家室。
桃之夭夭，其叶蓁蓁。之子于归，宜其家人。
----------------------------number 4381----------------------------
驺虞
先秦
诗经
彼茁者葭，壹发五豝，于嗟乎驺虞！
彼茁者蓬，壹发五豵，于嗟乎驺虞！
----------------------------number 4382----------------------------
兔罝
先秦
诗经
肃肃兔罝，椓之丁丁。赳赳武夫，公侯干城。
肃肃兔罝，施于中逵。赳赳武夫，公侯好仇。
肃肃兔罝，施于中林。赳赳武夫，公侯腹心。
----------------------------number 4383----------------------------
小星
先秦
诗经
嘒彼小星，三五在东。肃肃宵征，夙夜在公。实命不同！
嘒彼小星，维参与昴。肃肃宵征，抱衾与裯。实命不犹！
----------------------------number 4384----------------------------
柏舟
先秦
诗经
泛彼柏舟，亦泛其流。耿耿不寐，如有隐忧。微我无酒，以敖以游。
我心匪鉴，不可以茹。亦有兄弟，不可以据。薄言往愬，逢彼之怒。
我心匪石，不可转也。我心匪席，不可卷也。威仪棣棣，不可选也。
忧心悄悄，愠于群小。觏闵既多，受侮不少。静言思之，寤辟有摽。
日居月诸，胡迭而微？心之忧矣，如匪浣衣。静言思之，不能奋飞。
----------------------------number 4385----------------------------
绿衣
先秦
诗经
绿兮衣兮，绿衣黄裹。心之忧矣，曷维其已！
绿兮衣兮，绿衣黄裳。心之忧矣，曷维其亡！
绿兮丝兮，女所治兮。我思古人，俾无訧兮！
絺兮绤兮，凄其以风。我思古人，实获我心！
----------------------------number 4386----------------------------
击鼓
先秦
诗经
击鼓其镗，踊跃用兵。土国城漕，我独南行。
从孙子仲，平陈与宋。不我以归，忧心有忡。
爰居爰处？爰丧其马？于以求之？于林之下。
死生契阔，与子成说。执子之手，与子偕老。
于嗟阔兮，不我活兮。于嗟洵兮，不我信兮。
----------------------------number 4387----------------------------
何彼襛矣
先秦
诗经
何彼襛矣，唐棣之华？曷不肃雍？王姬之车。
何彼襛矣，华如桃李？平王之孙，齐侯之子。
其钓维何？维丝伊缗。齐侯之子，平王之孙。
----------------------------number 4388----------------------------
日月
先秦
诗经
日居月诸，照临下土。乃如之人兮，逝不古处？胡能有定？宁不我顾。
日居月诸，下土是冒。乃如之人兮，逝不相好。胡能有定？宁不我报。
日居月诸，出自东方。乃如之人兮，德音无良。胡能有定？俾也可忘。
日居月诸，东方自出。父兮母兮，畜我不卒。胡能有定？报我不述。
----------------------------number 4389----------------------------
静女
先秦
诗经
静女其姝，俟我于城隅。爱而不见，搔首踟蹰。
静女其娈，贻我彤管。彤管有炜，说怿女美。
自牧归荑，洵美且异。匪女之为美，美人之贻。
----------------------------number 4390----------------------------
式微
先秦
诗经
式微，式微，胡不归？微君之故，胡为乎中露！
式微，式微，胡不归？微君之躬，胡为乎泥中！
----------------------------number 4391----------------------------
北风
先秦
诗经
北风其凉，雨雪其雱。惠而好我，携手同行。其虚其邪？既亟只且！
北风其喈，雨雪其霏。惠而好我，携手同归。其虚其邪？既亟只且！
莫赤匪狐，莫黑匪乌。惠而好我，携手同车。其虚其邪？既亟只且！
----------------------------number 4392----------------------------
北门
先秦
诗经
出自北门，忧心殷殷。终窭且贫，莫知我艰。已焉哉！天实为之，谓之何哉！
王事适我，政事一埤益我。我入自外，室人交遍谪我。已焉哉！天实为之，谓之何哉！
王事敦我，政事一埤遗我。我入自外，室人交遍摧我。已焉哉！天实为之，谓之何哉！
----------------------------number 4393----------------------------
匏有苦叶
先秦
诗经
匏有苦叶，济有深涉。深则厉，浅则揭。
有瀰济盈，有鷕雉鸣。济盈不濡轨，雉鸣求其牡。
雍雍鸣雁，旭日始旦。士如归妻，迨冰未泮。
招招舟子，人涉卬否。不涉卬否，卬须我友。
----------------------------number 4394----------------------------
泉水
先秦
诗经
毖彼泉水，亦流于淇。有怀于卫，靡日不思。娈彼诸姬，聊与之谋。
出宿于泲，饮饯于祢，女子有行，远父母兄弟。问我诸姑，遂及伯姊。
出宿于干，饮饯于言。载脂载辖，还车言迈。遄臻于卫，不瑕有害？
我思肥泉，兹之永叹。思须与漕，我心悠悠。驾言出游，以写我忧。
----------------------------number 4395----------------------------
二子乘舟
先秦
诗经
二子乘舟，泛泛其景。愿言思子，中心养养！
二子乘舟，泛泛其逝。愿言思子，不瑕有害？
----------------------------number 4396----------------------------
氓
先秦
诗经
氓之蚩蚩，抱布贸丝。匪来贸丝，来即我谋。送子涉淇，至于顿丘。匪我愆期，子无良媒。将子无怒，秋以为期。
乘彼垝垣，以望复关。不见复关，泣涕涟涟。既见复关，载笑载言。尔卜尔筮，体无咎言。以尔车来，以我贿迁。
桑之未落，其叶沃若。于嗟鸠兮！无食桑葚。于嗟女兮！无与士耽。士之耽兮，犹可说也。女之耽兮，不可说也。
桑之落矣，其黄而陨。自我徂尔，三岁食贫。淇水汤汤，渐车帷裳。女也不爽，士贰其行。士也罔极，二三其德。
三岁为妇，靡室劳矣。夙兴夜寐，靡有朝矣。言既遂矣，至于暴矣。兄弟不知，咥其笑矣。静言思之，躬自悼矣。
及尔偕老，老使我怨。淇则有岸，隰则有泮。总角之宴，言笑晏晏，信誓旦旦，不思其反。反是不思，亦已焉哉！
----------------------------number 4397----------------------------
木瓜
先秦
诗经
投我以木瓜，报之以琼琚。匪报也，永以为好也！
投我以木桃，报之以琼瑶。匪报也，永以为好也！
投我以木李，报之以琼玖。匪报也，永以为好也！
----------------------------number 4398----------------------------
有狐
先秦
诗经
有狐绥绥，在彼淇梁。心之忧矣，之子无裳。
有狐绥绥，在彼淇厉。心之忧矣，之子无带。
有狐绥绥，在彼淇侧。心之忧矣，之子无服。
----------------------------number 4399----------------------------
君子偕老
先秦
诗经
君子偕老，副笄六珈。委委佗佗，如山如河。象服是宜。子之不淑，云如之何？
玼兮玼兮，其之翟也。鬒发如云，不屑髢也。玉之瑱也，象之揥也。
扬且之晳也。胡然而天也！胡然而帝也！
瑳兮瑳兮，其之展也，蒙彼绉絺，是绁袢也。子之清扬，扬且之颜也，
展如之人兮，邦之媛也！
----------------------------number 4400----------------------------
河广
先秦
诗经
谁谓河广？一苇杭之。谁谓宋远？跂予望之。
谁谓河广？曾不容刀。谁谓宋远？曾不崇朝。
----------------------------number 4401----------------------------
硕人
先秦
诗经
硕人其颀，衣锦褧衣。齐侯之子，卫侯之妻。东宫之妹，邢侯之姨，谭公维私。
手如柔荑，肤如凝脂，领如蝤蛴，齿如瓠犀，螓首蛾眉，巧笑倩兮，美目盼兮。
硕人敖敖，说于农郊。四牡有骄，朱幩镳镳。翟茀以朝。大夫夙退，无使君劳。
河水洋洋，北流活活。施罛濊濊，鳣鲔发发。葭菼揭揭，庶姜孽孽，庶士有朅。
----------------------------number 4402----------------------------
淇奥
先秦
诗经
瞻彼淇奥，绿竹猗猗。有匪君子，如切如磋，如琢如磨，瑟兮僴兮，赫兮咺兮。有匪君子，终不可谖兮。
瞻彼淇奥，绿竹青青。有匪君子，充耳秀莹，会弁如星。瑟兮僴兮。赫兮咺兮，有匪君子，终不可谖兮。
瞻彼淇奥，绿竹如箦。有匪君子，如金如锡，如圭如璧。宽兮绰兮，猗重较兮。善戏谑兮，不为虐兮。
----------------------------number 4403----------------------------
君子阳阳
先秦
诗经
君子阳阳，左执簧，右招我由房，其乐只且！
君子陶陶，左执翿，右招我由敖，其乐只且！
----------------------------number 4404----------------------------
相鼠
先秦
诗经
相鼠有皮，人而无仪！人而无仪，不死何为？
相鼠有齿，人而无止！人而无止，不死何俟？
相鼠有体，人而无礼，人而无礼！胡不遄死？
----------------------------number 4405----------------------------
黍离
先秦
诗经
彼黍离离，彼稷之苗。行迈靡靡，中心摇摇。知我者，谓我心忧；不知我者，谓我何求。悠悠苍天，此何人哉？
彼黍离离，彼稷之穗。行迈靡靡，中心如醉。知我者，谓我心忧；不知我者，谓我何求。悠悠苍天，此何人哉？
彼黍离离，彼稷之实。行迈靡靡，中心如噎。知我者，谓我心忧；不知我者，谓我何求。悠悠苍天，此何人哉？
----------------------------number 4406----------------------------
采葛
先秦
诗经
彼采葛兮，一日不见，如三月兮！
彼采萧兮，一日不见，如三秋兮！
彼采艾兮！一日不见，如三岁兮！
----------------------------number 4407----------------------------
山有扶苏
先秦
诗经
山有扶苏，隰有荷华。不见子都，乃见狂且。
山有乔松，隰有游龙，不见子充，乃见狡童。
----------------------------number 4408----------------------------
女曰鸡鸣
先秦
诗经
女曰鸡鸣，士曰昧旦。子兴视夜，明星有烂。将翱将翔，弋凫与雁。
弋言加之，与子宜之。宜言饮酒，与子偕老。琴瑟在御，莫不静好。
知子之来之，杂佩以赠之。知子之顺之，杂佩以问之。知子之好之，杂佩以报之。
----------------------------number 4409----------------------------
子衿
先秦
诗经
青青子衿，悠悠我心。纵我不往，子宁不嗣音？
青青子佩，悠悠我思。纵我不往，子宁不来？
挑兮达兮，在城阙兮。一日不见，如三月兮。
----------------------------number 4410----------------------------
风雨
先秦
诗经
风雨凄凄，鸡鸣喈喈，既见君子。云胡不夷？
风雨潇潇，鸡鸣胶胶。既见君子，云胡不瘳？
风雨如晦，鸡鸣不已。既见君子，云胡不喜？
----------------------------number 4411----------------------------
野有蔓草
先秦
诗经
野有蔓草，零露漙兮。有美一人，清扬婉兮。邂逅相遇，适我愿兮。
野有蔓草，零露瀼瀼。有美一人，婉如清扬。邂逅相遇，与子偕臧。
----------------------------number 4412----------------------------
出其东门
先秦
诗经
出其东门，有女如云。虽则如云。匪我思存。缟衣綦巾，聊乐我员。
出其闉阇，有女如荼。虽则如荼，匪我思且。缟衣茹藘，聊可与娱。
----------------------------number 4413----------------------------
硕鼠
先秦
诗经
硕鼠硕鼠，无食我黍！三岁贯女，莫我肯顾。逝将去女，适彼乐土。乐土乐土，爰得我所。
硕鼠硕鼠，无食我麦！三岁贯女，莫我肯德。逝将去女，适彼乐国。乐国乐国，爰得我直。
硕鼠硕鼠，无食我苗！三岁贯女，莫我肯劳。逝将去女，适彼乐郊。乐郊乐郊，谁之永号？
女
通
汝
----------------------------number 4414----------------------------
伐檀
先秦
诗经
坎坎伐檀兮，置之河之干兮。河水清且涟猗。不稼不穑，胡取禾三百廛兮？不狩不猎，胡瞻尔庭有县貆兮？彼君子兮，不素餐兮！
坎坎伐辐兮，置之河之侧兮。河水清且直猗。不稼不穑，胡取禾三百亿兮？不狩不猎，胡瞻尔庭有县特兮？彼君子兮，不素食兮！
坎坎伐轮兮，置之河之漘兮。河水清且沦猗。不稼不穑，胡取禾三百囷兮？不狩不猎，胡瞻尔庭有县鹑兮？彼君子兮，不素飧兮！
----------------------------number 4415----------------------------
绸缪
先秦
诗经
绸缪束薪，三星在天。今夕何夕，见此良人？子兮子兮，如此良人何？
绸缪束刍，三星在隅。今夕何夕，见此邂逅？子兮子兮，如此邂逅何？
绸缪束楚，三星在户。今夕何夕，见此粲者？子兮子兮，如此粲者何？
----------------------------number 4416----------------------------
还
先秦
诗经
子之还兮，遭我乎狃之间兮。并驱从两肩兮，揖我谓我儇兮。
子之茂兮，遭我乎狃之道兮。并驱从两牡兮，揖我谓我好兮。
子之昌兮，遭我乎狃之阳兮。并驱从两狼兮，揖我谓我臧兮。
----------------------------number 4417----------------------------
采苓
先秦
诗经
采苓采苓，首阳之巅。人之为言，苟亦无信。舍旃舍旃，苟亦无然。人之为言，胡得焉？
采苦采苦，首阳之下。人之为言，苟亦无与。舍旃舍旃，苟亦无然。人之为言，胡得焉？
采葑采葑，首阳之东。人之为言，苟亦无从。舍旃舍旃，苟亦无然。人之为言，胡得焉？
----------------------------number 4418----------------------------
无衣
先秦
诗经
岂曰无衣七兮？不如子之衣，安且吉兮！
岂曰无衣六兮？不如子之衣，安且燠兮！
----------------------------number 4419----------------------------
诗经
羔裘
先秦
诗经
羔裘豹祛，自我人居居。岂无他人？维子之故。
羔裘豹褎，自我人究究。岂无他人？维子之好。
----------------------------number 4420----------------------------
秦风
无衣
先秦
诗经
岂曰无衣？与子同袍。王于兴师，修我戈矛。与子同仇！
岂曰无衣？与子同泽。王于兴师，修我矛戟。与子偕作！
岂曰无衣？与子同裳。王于兴师，修我甲兵。与子偕行！
----------------------------number 4421----------------------------
蒹葭
先秦
诗经
蒹葭苍苍，白露为霜。所谓伊人，在水一方，溯洄从之，道阻且长。溯游从之，宛在水中央。
蒹葭萋萋，白露未晞。所谓伊人，在水之湄。溯洄从之，道阻且跻。溯游从之，宛在水中坻。
萋萋
一作：凄凄
蒹葭采采，白露未已。所谓伊人，在水之涘。溯洄从之，道阻且右。溯游从之，宛在水中沚。
----------------------------number 4422----------------------------
小戎
先秦
诗经
小戎俴收，五楘梁辀。游环胁驱，阴靷鋈续。文茵畅毂，驾我骐馵。言念君子，温其如玉。在其板屋，乱我心曲。
四牡孔阜，六辔在手。骐骝是中，騧骊是骖。龙盾之合，鋈以觼軜。言念君子，温其在邑。方何为期？胡然我念之。
俴驷孔群，厹矛鋈錞。蒙伐有苑，虎韔镂膺。交韔二弓，竹闭绲滕。言念君子，载寝载兴。厌厌良人，秩秩德音。
----------------------------number 4423----------------------------
黄鸟
先秦
诗经
交交黄鸟，止于棘。谁从穆公？子车奄息。维此奄息，百夫之特。临其穴，惴惴其栗。彼苍者天，歼我良人！如可赎兮，人百其身！
交交黄鸟，止于桑。谁从穆公？子车仲行。维此仲行，百夫之防。临其穴，惴惴其栗。彼苍者天，歼我良人！如可赎兮，人百其身！
交交黄鸟，止于楚。谁从穆公？子车针虎。维此针虎，百夫之御。临其穴，惴惴其栗。彼苍者天，歼我良人！如可赎兮，人百其身！
----------------------------number 4424----------------------------
宛丘
先秦
诗经
子之汤兮，宛丘之上兮。洵有情兮，而无望兮。
坎其击鼓，宛丘之下。无冬无夏，值其鹭羽。
坎其击缶，宛丘之道。无冬无夏，值其鹭翿。
----------------------------number 4425----------------------------
伐木
先秦
诗经
伐木丁丁，鸟鸣嘤嘤。出自幽谷，迁于乔木。嘤其鸣矣，求其友声。
相彼鸟矣，犹求友声。矧伊人矣，不求友生？神之听之，终和且平。
伐木许许，酾酒有藇！既有肥羜，以速诸父。宁适不来，微我弗顾。
於粲洒扫，陈馈八簋。既有肥牡，以速诸舅。宁适不来，微我有咎。
伐木于阪，酾酒有衍。笾豆有践，兄弟无远。民之失德，乾餱以愆。
有酒湑我，无酒酤我。坎坎鼓我，蹲蹲舞我。迨我暇矣，饮此湑矣。
----------------------------number 4426----------------------------
蜉蝣
先秦
诗经
蜉蝣之羽，衣裳楚楚。心之忧矣，于我归处。
蜉蝣之翼，采采衣服。心之忧矣，于我归息。
蜉蝣掘阅，麻衣如雪。心之忧矣，于我归说。
----------------------------number 4427----------------------------
皇皇者华
先秦
诗经
皇皇者华，于彼原隰。駪駪征夫，每怀靡及。
我马维驹，六辔如濡。载驰载驱，周爰咨诹。
我马维骐，六辔如丝。载驰载驱，周爰咨谋。
我马维骆，六辔沃若。载驰载驱，周爰咨度。
我马维骃，六辔既均。载驰载驱，周爰咨询。
----------------------------number 4428----------------------------
月出
先秦
诗经
月出皎兮。佼人僚兮。舒窈纠兮。劳心悄兮。
月出皓兮。佼人懰兮。舒忧受兮。劳心慅兮。
月出照兮。佼人燎兮。舒夭绍兮。劳心惨兮。
----------------------------number 4429----------------------------
鹿鸣
先秦
诗经
呦呦鹿鸣，食野之苹。我有嘉宾，鼓瑟吹笙。吹笙鼓簧，承筐是将。人之好我，示我周行。
呦呦鹿鸣，食野之蒿。我有嘉宾，德音孔昭。视民不恌，君子是则是效。我有旨酒，嘉宾式燕以敖。
呦呦鹿鸣，食野之芩。我有嘉宾，鼓瑟鼓琴。鼓瑟鼓琴，和乐且湛。我有旨酒，以燕乐嘉宾之心。
----------------------------number 4430----------------------------
采薇
先秦
诗经
采薇采薇，薇亦作止。曰归曰归，岁亦莫止。
靡室靡家，玁狁之故。不遑启居，玁狁之故。
采薇采薇，薇亦柔止。曰归曰归，心亦忧止。
忧心烈烈，载饥载渴。我戍未定，靡使归聘。
采薇采薇，薇亦刚止。曰归曰归，岁亦阳止。
王事靡盬，不遑启处。忧心孔疚，我行不来！
彼尔维何？维常之华。彼路斯何？君子之车。
戎车既驾，四牡业业。岂敢定居？一月三捷。
驾彼四牡，四牡骙骙。君子所依，小人所腓。
四牡翼翼，象弭鱼服。岂不日戒？玁狁孔棘！
昔我往矣，杨柳依依。今我来思，雨雪霏霏。
行道迟迟，载渴载饥。我心伤悲，莫知我哀！
----------------------------number 4431----------------------------
鹤鸣
先秦
诗经
鹤鸣于九皋，声闻于野。鱼潜在渊，或在于渚。乐彼之园，爰有树檀，其下维萚。他山之石，可以为错。
鹤鸣于九皋，声闻于天。鱼在于渚，或潜在渊。乐彼之园，爰有树檀，其下维谷。他山之石，可以攻玉。
----------------------------number 4432----------------------------
菁菁者莪
先秦
诗经
菁菁者莪，在彼中阿。既见君子，乐且有仪。
菁菁者莪，在彼中沚。既见君子，我心则喜。
菁菁者莪，在彼中陵。既见君子，锡我百朋。
泛泛杨舟，载沉载浮。既见君子，我心则休。
----------------------------number 4433----------------------------
鸿雁
先秦
诗经
鸿雁于飞，肃肃其羽。之子于征，劬劳于野。爰及矜人，哀此鳏寡。
鸿雁于飞，集于中泽。之子于垣，百堵皆作。虽则劬劳，其究安宅？
鸿雁于飞，哀鸣嗷嗷。维此哲人，谓我劬劳。维彼愚人，谓我宣骄。
----------------------------number 4434----------------------------
蓼莪
先秦
诗经
蓼蓼者莪，匪莪伊蒿。哀哀父母，生我劬劳。
蓼蓼者莪，匪莪伊蔚。哀哀父母，生我劳瘁。
瓶之罄矣，维罍之耻。鲜民之生，不如死之久矣。无父何怙？无母何恃？出则衔恤，入则靡至。
父兮生我，母兮鞠我。抚我畜我，长我育我，顾我复我，出入腹我。欲报之德。昊天罔极！
南山烈烈，飘风发发。民莫不穀，我独何害！南山律律，飘风弗弗。民莫不穀，我独不卒！
----------------------------number 4435----------------------------
鸳鸯
先秦
诗经
鸳鸯于飞，毕之罗之。君子万年，福禄宜之。
鸳鸯在梁，戢其左翼。君子万年，
宜其遐福。乘马在厩，摧之秣之。君子万年，福禄艾之。
乘马在厩，秣之摧之。君子万年，福禄绥之。
----------------------------number 4436----------------------------
白华
先秦
诗经
白华菅兮，白茅束兮。之子之远，俾我独兮。
英英白云，露彼菅茅。天步艰难，之子不犹。
滮池北流，浸彼稻田。啸歌伤怀，念彼硕人。
樵彼桑薪，卬烘于煁。维彼硕人，实劳我心。
鼓钟于宫，声闻于外。念子懆懆，视我迈迈。
有鹙在梁，有鹤在林。维彼硕人，实劳我心。
鸳鸯在梁，戢其左翼。之子无良，二三其德。
有扁斯石，履之卑兮。之子之远，俾我疧兮。
----------------------------number 4437----------------------------
大明
先秦
诗经
明明在下，赫赫在上。天难忱斯，不易维王。天位殷适，使不挟四方。
挚仲氏任，自彼殷商，来嫁于周，曰嫔于京。乃及王季，维德之行。
大任有身，生此文王。维此文王，小心翼翼。昭事上帝，聿怀多福。厥德不回，以受方国。
天监在下，有命既集。文王初载，天作之合。在洽之阳，在渭之涘。
文王嘉止，大邦有子。大邦有子，伣天之妹。文定厥祥，亲迎于渭。造舟为梁，不显其光。
有命自天，命此文王。于周于京，缵女维莘。长子维行，笃生武王。保右命尔，燮伐大商。
殷商之旅，其会如林。矢于牧野，维予侯兴。上帝临女，无贰尔心。
牧野洋洋，檀车煌煌，驷騵彭彭。维师尚父，时维鹰扬。凉彼武王，肆伐大商，会朝清明。
----------------------------number 4438----------------------------
天作
先秦
诗经
天作高山，大王荒之。彼作矣，文王康之。彼徂矣，岐有夷之行。子孙保之。
----------------------------number 4439----------------------------
殷武
宋朝
佚名
挞彼殷武，奋伐荆楚。深入其阻，裒荆之旅。有截其所，汤孙之绪。
维女荆楚，居国南乡。昔有成汤，自彼氐羌，莫敢不来享，莫敢不来王。曰商是常。
天命多辟，设都于禹之绩。岁事来辟，勿予祸适，稼穑匪解。
天命降监，下民有严。不僭不滥，不敢怠遑。命于下国，封建厥福。
商邑翼翼，四方之极。赫赫厥声，濯濯厥灵。寿考且宁，以保我后生。
陟彼景山，松伯丸丸。是断是迁，方斫是虔。松桷有梴，旅楹有闲，寝成孔安。
----------------------------number 4440----------------------------
桓
先秦
诗经
绥万邦，屡丰年。天命匪解，桓桓武王。保有厥士，于以四方，克定厥家。于昭于天，皇以间之。
----------------------------number 4441----------------------------
长发
先秦
诗经
浚哲维商，长发其祥。洪水芒芒，禹敷下土方。外大国是疆，幅陨既长。有娀方将，帝立子生商。
玄王桓拨，受小国是达，受大国是达。率履不越，遂视既发。相士烈烈。海外有截。
帝命不违，至于汤齐。汤降不迟，圣敬日跻。昭假迟迟，上帝是祗，帝命式于九围。
受小球大球，为下国缀旒，何天之休。不竞不絿，不刚不柔。敷政优优。百禄是遒。
受小共大共，为下国骏厖。何天之龙，敷奏其勇。不震不动，不戁不竦，百禄是总。
武王载旆，有虔秉钺。如火烈烈，则莫我敢曷。苞有三蘖，莫遂莫达。九有有截，韦顾既伐，昆吾夏桀。
昔在中叶，有震且业。允也天子，降予卿士。实维阿衡，实左右商王。
----------------------------number 4442----------------------------
玄鸟
先秦
诗经
天命玄鸟，降而生商，宅殷土芒芒。古帝命武汤，正域彼四方。
方命厥后，奄有九有。商之先后，受命不殆，在武丁孙子。武丁孙子，武王靡不胜。
龙旂十乘，大糦是承。邦畿千里，维民所止，肇域彼四海。
四海来假，来假祁祁。景员维河。殷受命咸宜，百禄是何。
----------------------------number 4443----------------------------
哥舒歌
唐朝
西鄙人
北斗七星高，哥舒夜带刀。
至今窥牧马，不敢过临洮。
----------------------------number 4444----------------------------
听筝
南北朝
李端
鸣筝金粟柱，素手玉房前。
欲得周郎顾，时时误拂弦。
----------------------------number 4445----------------------------
寻隐者不遇
孙革访羊尊师诗
南北朝
贾岛
松下问童子，言师采药去。
只在此山中，云深不知处。
----------------------------number 4446----------------------------
渡汉江
南北朝
宋之问
岭外音书断，经冬复历春。
近乡情更怯，不敢问来人。
----------------------------number 4447----------------------------
崔九欲往南山马上口号与别
留别王维
送崔九
南北朝
裴迪
归山深浅去，须尽丘壑美。
莫学武陵人，暂游桃源里。
----------------------------number 4448----------------------------
乐游原
登乐游原
南北朝
李商隐
向晚意不适，驱车登古原。
夕阳无限好，只是近黄昏。
----------------------------number 4449----------------------------
听弹琴
南北朝
刘长卿
泠泠七弦上，静听松风寒。
七弦
一作：七丝
古调虽自爱，今人多不弹。
----------------------------number 4450----------------------------
送方外上人
送上人
南北朝
刘长卿
孤云将野鹤，岂向人间住。
莫买沃洲山，时人已知处。
----------------------------number 4451----------------------------
九月九日忆山东兄弟
九月九忆山东兄弟
南北朝
王维
独在异乡为异客，每逢佳节倍思亲。
遥知兄弟登高处，遍插茱萸少一人。
----------------------------number 4452----------------------------
宫词
故国三千里
南北朝
张祜
故国三千里，深宫二十年。
一声何满子，双泪落君前。
----------------------------number 4453----------------------------
凉州词二首
其一
南北朝
王翰
葡萄美酒夜光杯，欲饮琵琶马上催。
醉卧沙场君莫笑，古来征战几人回？
----------------------------number 4454----------------------------
宫词
宫中词
南北朝
朱庆馀
寂寂花时闭院门，美人相并立琼轩。
含情欲说宫中事，鹦鹉前头不敢言。
----------------------------number 4455----------------------------
近试上张籍水部
近试上张水部
闺意献张水部
南北朝
朱庆馀
洞房昨夜停红烛，待晓堂前拜舅姑。
妆罢低声问夫婿，画眉深浅入时无。
----------------------------number 4456----------------------------
逢入京使
南北朝
岑参
故园东望路漫漫，双袖龙钟泪不干。
马上相逢无纸笔，凭君传语报平安。
----------------------------number 4457----------------------------
将赴吴兴登乐游原一绝
南北朝
杜牧
清时有味是无能，闲爱孤云静爱僧。
欲把一麾江海去，乐游原上望昭陵。
----------------------------number 4458----------------------------
夜上受降城闻笛
南北朝
李益
回乐峰前沙似雪，受降城外月如霜。
不知何处吹芦管，一夜征人尽望乡。
----------------------------number 4459----------------------------
征人怨
征怨
南北朝
柳中庸
岁岁金河复玉关，朝朝马策与刀环。
三春白雪归青冢，万里黄河绕黑山。
----------------------------number 4460----------------------------
隋宫
隋堤
南北朝
李商隐
乘兴南游不戒严，九重谁省谏书函。
春风举国裁宫锦，半作障泥半作帆。
----------------------------number 4461----------------------------
赠别
南北朝
杜牧
多情却似总无情，唯觉樽前笑不成。
蜡烛有心还惜别，替人垂泪到天明。
----------------------------number 4462----------------------------
赠内人
南北朝
张祜
禁门宫树月痕过，媚眼惟看宿鹭窠。
斜拔玉钗灯影畔，剔开红焰救飞蛾。
----------------------------number 4463----------------------------
寄人
南北朝
张泌
别梦依依到谢家，小廊回合曲阑斜。
多情只有春庭月，犹为离人照落花。
----------------------------number 4464----------------------------
和乐天春词
春词
南北朝
刘禹锡
新妆宜面下朱楼，深锁春光一院愁。
行到中庭数花朵，蜻蜓飞上玉搔头。
----------------------------number 4465----------------------------
马嵬坡
南北朝
郑畋
玄宗回马杨妃死，云雨虽亡日月新。
终是圣明天子事，景阳宫井又何人。
----------------------------number 4466----------------------------
枫桥夜泊
夜泊枫江
南北朝
张继
月落乌啼霜满天，江枫渔火对愁眠。
姑苏城外寒山寺，夜半钟声到客船。
----------------------------number 4467----------------------------
寒食
寒食日即事
南北朝
韩翃
春城无处不飞花，寒食东风御柳斜。
日暮汉宫传蜡烛，轻烟散入五侯家。
----------------------------number 4468----------------------------
杂诗
近寒食雨草萋萋
唐朝
佚名
近寒食雨草萋萋，著麦苗风柳映堤。
等是有家归未得，杜鹃休向耳边啼。
----------------------------number 4469----------------------------
回乡偶书二首
其一
南北朝
贺知章
少小离家老大回，乡音无改鬓毛衰。
鬓毛衰
一作：鬓毛催
儿童相见不相识，笑问客从何处来。
----------------------------number 4470----------------------------
夜月
月夜
南北朝
刘方平
更深月色半人家，北斗阑干南斗斜。
今夜偏知春气暖，虫声新透绿窗纱。
----------------------------number 4471----------------------------
春怨
南北朝
刘方平
纱窗日落渐黄昏，金屋无人见泪痕。
寂寞空庭春欲晚，梨花满地不开门。
----------------------------number 4472----------------------------
云阳馆与韩绅宿别
南北朝
司空曙
故人江海别，几度隔山川。乍见翻疑梦，相悲各问年。
孤灯寒照雨，湿竹暗浮烟。更有明朝恨，离杯惜共传。
----------------------------number 4473----------------------------
喜外弟卢纶见宿
南北朝
司空曙
静夜四无邻，荒居旧业贫。雨中黄叶树，灯下白头人。
以我独沉久，愧君相见频。平生自有分，况是蔡家亲。
----------------------------number 4474----------------------------
汉江临泛
汉江临眺
南北朝
王维
楚塞三湘接，荆门九派通。江流天地外，山色有无中。
郡邑浮前浦，波澜动远空。襄阳好风日，留醉与山翁。
----------------------------number 4475----------------------------
终南别业
初至山中
入山寄城中故人
南北朝
王维
中岁颇好道，晚家南山陲。兴来每独往，胜事空自知。
行到水穷处，坐看云起时。偶然值林叟，谈笑无还期。
----------------------------number 4476----------------------------
题大庾岭北驿
南北朝
宋之问
阳月南飞雁，传闻至此回。我行殊未已，何日复归来。
江静潮初落，林昏瘴不开。明朝望乡处，应见陇头梅。
----------------------------number 4477----------------------------
春宫怨
南北朝
杜荀鹤
早被婵娟误，欲妆临镜慵。承恩不在貌，教妾若为容。
风暖鸟声碎，日高花影重。年年越溪女，相忆采芙蓉。
----------------------------number 4478----------------------------
杂诗三首
其二
唐朝
王维
君自故乡来，应知故乡事。
来日绮窗前，寒梅著花未？
----------------------------number 4479----------------------------
早寒江上有怀
早寒有怀
江上思归
南北朝
孟浩然
木落雁南度，北风江上寒。
我家襄水曲，遥隔楚云端。
乡泪客中尽，孤帆天际看。
孤帆
一作：归帆
迷津欲有问，平海夕漫漫。
----------------------------number 4480----------------------------
灞上秋居
南北朝
马戴
灞原风雨定，晚见雁行频。
落叶他乡树，寒灯独夜人。
空园白露滴，孤壁野僧邻。
寄卧郊扉久，何年致此身。
----------------------------number 4481----------------------------
寻陆鸿渐不遇
南北朝
皎然
移家虽带郭，野径入桑麻。近种篱边菊，秋来未著花。
扣门无犬吠，欲去问西家。报道山中去，归时每日斜。
----------------------------number 4482----------------------------
楚江怀古三首
其一
南北朝
马戴
露气寒光集，微阳下楚丘。猿啼洞庭树，人在木兰舟。
广泽生明月，苍山夹乱流。云中君不见，竟夕自悲秋。
----------------------------number 4483----------------------------
新嫁娘词
唐朝
王建
三日入厨下，洗手作羹汤。
未谙姑食性，先遣小姑尝。
----------------------------number 4484----------------------------
除夜
巴山道中除夜书怀
除夜有怀
南北朝
崔涂
迢递三巴路，羁危万里身。
乱山残雪夜，孤烛异乡人。
渐与骨肉远，转于僮仆亲。
那堪正飘泊，明日岁华新。
----------------------------number 4485----------------------------
饯别王十一南游
南北朝
刘长卿
望君烟水阔，挥手泪沾巾。
飞鸟没何处，青山空向人。
长江一帆远，落日五湖春。
谁见汀洲上，相思愁白蘋。
----------------------------number 4486----------------------------
阙题
南北朝
刘昚虚
道由白云尽，春与青溪长。时有落花至，远随流水香。
闲门向山路，深柳读书堂。幽映每白日，清辉照衣裳。
----------------------------number 4487----------------------------
蜀先主庙
南北朝
刘禹锡
天地英雄气，千秋尚凛然。势分三足鼎，业复五铢钱。
得相能开国，生儿不象贤。凄凉蜀故妓，来舞魏宫前。
----------------------------number 4488----------------------------
望月怀远
望月怀古
南北朝
张九龄
海上生明月，天涯共此时。
情人怨遥夜，竟夕起相思。
灭烛怜光满，披衣觉露滋。
不堪盈手赠，还寝梦佳期。
----------------------------number 4489----------------------------
李端公
送李端
南北朝
卢纶
故关衰草遍，离别自堪悲。路出寒云外，人归暮雪时。
少孤为客早，多难识君迟。掩泪空相向，风尘何处期。
----------------------------number 4490----------------------------
玉台体
南北朝
权德舆
昨夜裙带解，今朝蟢子飞。
铅华不可弃，莫是藁砧归。
----------------------------number 4491----------------------------
淮上喜会梁川故人
淮上喜会梁州故人
南北朝
韦应物
江汉曾为客，相逢每醉还。
浮云一别后，流水十年间。
欢笑情如旧，萧疏鬓已斑。
何因不归去？淮上有秋山。
----------------------------number 4492----------------------------
咏蝉
在狱咏蝉
南北朝
骆宾王
西陆蝉声唱，南冠客思深。
客思深
一作：客思侵
那堪玄鬓影，来对白头吟。
露重飞难进，风多响易沉。
无人信高洁，谁为表予心？
----------------------------number 4493----------------------------
望月有感
南北朝
白居易
自河南经乱，关内阻饥，兄弟离散，各在一处。因望月有感，聊书所怀，寄上浮梁大兄、於潜七兄、乌江十五兄，兼示符离及下邽弟妹。
时难年荒世业空，弟兄羁旅各西东。
田园寥落干戈后，骨肉流离道路中。
吊影分为千里雁，辞根散作九秋蓬。
共看明月应垂泪，一夜乡心五处同。
----------------------------number 4494----------------------------
遣悲怀三首
其一
南北朝
元稹
谢公最小偏怜女，自嫁黔娄百事乖。
顾我无衣搜荩箧，泥他沽酒拔金钗。
荩箧
一作：画箧
野蔬充膳甘长藿，落叶添薪仰古槐。
今日俸钱过十万，与君营奠复营斋。
----------------------------number 4495----------------------------
无题
重帏深下莫愁堂
南北朝
李商隐
重帏深下莫愁堂，卧后清宵细细长。
神女生涯原是梦，小姑居处本无郎。
风波不信菱枝弱，月露谁教桂叶香。
直道相思了无益，未妨惆怅是清狂。
----------------------------number 4496----------------------------
遣悲怀三首
其二
南北朝
元稹
昔日戏言身后事，今朝都到眼前来。
衣裳已施行看尽，针线犹存未忍开。
尚想旧情怜婢仆，也曾因梦送钱财。
诚知此恨人人有，贫贱夫妻百事哀。
----------------------------number 4497----------------------------
无题
凤尾香罗薄几重
南北朝
李商隐
凤尾香罗薄几重，碧文圆顶夜深缝。
扇裁月魄羞难掩，车走雷声语未通。
曾是寂寥金烬暗，断无消息石榴红。
斑骓只系垂杨岸，何处西南任好风。
----------------------------number 4498----------------------------
遣悲怀三首
其三
南北朝
元稹
闲坐悲君亦自悲，百年多是几多时。
邓攸无子寻知命，潘岳悼亡犹费词。
同穴窅冥何所望，他生缘会更难期。
惟将终夜常开眼，报答平生未展眉。
----------------------------number 4499----------------------------
无题
相见时难别亦难
南北朝
李商隐
相见时难别亦难，东风无力百花残。
春蚕到死丝方尽，蜡炬成灰泪始干。
晓镜但愁云鬓改，夜吟应觉月光寒。
蓬山此去无多路，青鸟殷勤为探看。
蓬山
一作：蓬莱
----------------------------number 4500----------------------------
无题
来是空言去绝踪
南北朝
李商隐
来是空言去绝踪，月斜楼上五更钟。
梦为远别啼难唤，书被催成墨未浓。
蜡照半笼金翡翠，麝熏微度绣芙蓉。
刘郎已恨蓬山远，更隔蓬山一万重！
----------------------------number 4501----------------------------
无题
飒飒东风细雨来
南北朝
李商隐
飒飒东风细雨来，芙蓉塘外有轻雷。
金蟾啮锁烧香入，玉虎牵丝汲井回。
贾氏窥帘韩掾少，宓妃留枕魏王才。
春心莫共花争发，一寸相思一寸灰！
----------------------------number 4502----------------------------
积雨辋川庄作
秋归辋川庄作
南北朝
王维
积雨空林烟火迟，蒸藜炊黍饷东菑。
漠漠水田飞白鹭，阴阴夏木啭黄鹂。
山中习静观朝槿，松下清斋折露葵。
野老与人争席罢，海鸥何事更相疑。
----------------------------number 4503----------------------------
无题
昨夜星辰昨夜风
南北朝
李商隐
昨夜星辰昨夜风，画楼西畔桂堂东。
身无彩凤双飞翼，心有灵犀一点通。
隔座送钩春酒暖，分曹射覆蜡灯红。
嗟余听鼓应官去，走马兰台类转蓬。
----------------------------number 4504----------------------------
黄鹤楼
登黄鹤楼
南北朝
崔颢
昔人已乘黄鹤去，此地空余黄鹤楼。
黄鹤一去不复返，白云千载空悠悠。
晴川历历汉阳树，芳草萋萋鹦鹉洲。
日暮乡关何处是？烟波江上使人愁。
----------------------------number 4505----------------------------
送魏万之京
南北朝
李颀
朝闻游子唱离歌，昨夜微霜初渡河。
鸿雁不堪愁里听，云山况是客中过。
关城树色催寒近，御苑砧声向晚多。
树
色
一作：曙
莫见长安行乐处，空令岁月易蹉跎。
----------------------------number 4506----------------------------
行经华阴
南北朝
崔颢
岧峣太华俯咸京，天外三峰削不成。
武帝祠前云欲散，仙人掌上雨初晴。
河山北枕秦关险，驿树西连汉畤平。
借问路傍名利客，无如此处学长生。
----------------------------number 4507----------------------------
咏怀古迹五首
其二
南北朝
杜甫
摇落深知宋玉悲，风流儒雅亦吾师。
怅望千秋一洒泪，萧条异代不同时。
江山故宅空文藻，云雨荒台岂梦思。
最是楚宫俱泯灭，舟人指点到今疑。
----------------------------number 4508----------------------------
咏怀古迹五首
其三
南北朝
杜甫
群山万壑赴荆门，生长明妃尚有村。
一去紫台连朔漠，独留青冢向黄昏。
画图省识春风面，环佩空归夜月魂。
夜月
一作：月夜
千载琵琶作胡语，分明怨恨曲中论。
----------------------------number 4509----------------------------
咏怀古迹五首
其五
南北朝
杜甫
诸葛大名垂宇宙，宗臣遗像肃清高。
三分割据纡筹策，万古云霄一羽毛。
伯仲之间见伊吕，指挥若定失萧曹。
运移汉祚终难复，志决身歼军务劳。
----------------------------number 4510----------------------------
寄李儋元锡
唐朝
韦应物
去年花里逢君别，今日花开已一年。
世事茫茫难自料，春愁黯黯独成眠。
身多疾病思田里，邑有流亡愧俸钱。
闻道欲来相问讯，西楼望月几回圆。
----------------------------number 4511----------------------------
西塞山怀古
南北朝
刘禹锡
王濬楼船下益州，金陵王气黯然收。
千寻铁锁沉江底，一片降幡出石头。
人世几回伤往事，山形依旧枕寒流。
今逢四海为家日，故垒萧萧芦荻秋。
----------------------------number 4512----------------------------
送綦毋潜落第还乡
送别
南北朝
王维
圣代无隐者，英灵尽来归。
遂令东山客，不得顾采薇。
既至金门远，孰云吾道非。
江淮度寒食，京洛缝春衣。
置酒长安道，同心与我违。
行当浮桂棹，未几拂荆扉。
远树带行客，孤城当落晖。
吾谋适不用，勿谓知音稀。
----------------------------number 4513----------------------------
望蓟门
南北朝
祖咏
燕台一望客心惊，笳鼓喧喧汉将营。
笳鼓
一作：箫鼓
万里寒光生积雪，三边曙色动危旌。
沙场烽火连胡月，海畔云山拥蓟城。
少小虽非投笔吏，论功还欲请长缨。
----------------------------number 4514----------------------------
青溪
过青溪水作
南北朝
王维
言入黄花川，每逐清溪水。随山将万转，趣途无百里。
声喧乱石中，色静深松里。漾漾泛菱荇，澄澄映葭苇。
我心素已闲，清川澹如此。请留盘石上，垂钓将已矣。
----------------------------number 4515----------------------------
月下独酌四首
其一
唐朝
李白
花间一壶酒，独酌无相亲。
举杯邀明月，对影成三人。
月既不解饮，影徒随我身。
暂伴月将影，行乐须及春。
我歌月徘徊，我舞影零乱。
醒时同交欢，醉后各分散。
同交欢
一作：相交欢
永结无情游，相期邈云汉。
----------------------------number 4516----------------------------
梦李白二首
其一
唐朝
杜甫
死别已吞声，生别常恻恻。江南瘴疠地，逐客无消息。
故人入我梦，明我长相忆。恐非平生魂，路远不可测。
魂来枫叶青，魂返关塞黑。君今在罗网，何以有羽翼。
落月满屋梁，犹疑照颜色。水深波浪阔，无使蛟龙得。
----------------------------number 4517----------------------------
梦李白二首
其二
唐朝
杜甫
浮云终日行，游子久不至。
三夜频梦君，情亲见君意。
告归常局促，苦道来不易。
江湖多风波，舟楫恐失坠。
出门搔白首，若负平生志。
冠盖满京华，斯人独憔悴。
孰云网恢恢，将老身反累。
千秋万岁名，寂寞身后事。
----------------------------number 4518----------------------------
走马川行奉送出师西征
走马川行奉送封大夫出师西征
南北朝
岑参
君不见走马川行雪海边，平沙莽莽黄入天。
轮台九月风夜吼，一川碎石大如斗，随风满地石乱走。
匈奴草黄马正肥，金山西见烟尘飞，汉家大将西出师。
将军金甲夜不脱，半夜军行戈相拨，风头如刀面如割。
马毛带雪汗气蒸，五花连钱旋作冰，幕中草檄砚水凝。
虏骑闻之应胆慑，料知短兵不敢接，车师西门伫献捷。
----------------------------number 4519----------------------------
白雪歌送武判官归京
唐朝
岑参
北风卷地白草折，胡天八月即飞雪。
忽如一夜春风来，千树万树梨花开。
散入珠帘湿罗幕，狐裘不暖锦衾薄。
将军角弓不得控，都护铁衣冷难着。
难着
一作：犹著
瀚海阑干百丈冰，愁云惨淡万里凝。
中军置酒饮归客，胡琴琵琶与羌笛。
纷纷暮雪下辕门，风掣红旗冻不翻。
轮台东门送君去，去时雪满天山路。
山回路转不见君，雪上空留马行处。
----------------------------number 4520----------------------------
宣州谢脁楼饯别校书叔云
陪侍御叔华登楼歌
唐朝
李白
弃我去者，昨日之日不可留；
乱我心者，今日之日多烦忧。
长风万里送秋雁，对此可以酣高楼。
蓬莱文章建安骨，中间小谢又清发。
俱怀逸兴壮思飞，欲上青天揽明月。
览
通：揽；明月
一作：日月
抽刀断水水更流，举杯消愁愁更愁。
人生在世不称意，明朝散发弄扁舟。
----------------------------number 4521----------------------------
梦游天姥吟留别
别东鲁诸公
唐朝
李白
海客谈瀛洲，烟涛微茫信难求；
越人语天姥，云霞明灭或可睹。
天姥连天向天横，势拔五岳掩赤城。
天台四万八千丈一作“天台一万八千丈”，对此欲倒东南倾。
我欲因之梦吴越，一夜飞度镜湖月。
度
通：渡
湖月照我影，送我至剡溪。
谢公宿处今尚在，渌水荡漾清猿啼。
脚著谢公屐，身登青云梯。
半壁见海日，空中闻天鸡。
千岩万转路不定，迷花倚石忽已暝。
熊咆龙吟殷岩泉，栗深林兮惊层巅。
云青青兮欲雨，水澹澹兮生烟。
列缺霹雳，丘峦崩摧。
洞天石扉，訇然中开。
青冥浩荡不见底，日月照耀金银台。
霓为衣兮风为马，云之君兮纷纷而来下。
虎鼓瑟兮鸾回车，仙之人兮列如麻。
忽魂悸以魄动，恍惊起而长嗟。
惟觉时之枕席，失向来之烟霞。
世间行乐亦如此，古来万事东流水。
别君去兮何时还？且放白鹿青崖间。须行即骑访名山。
安能摧眉折腰事权贵，使我不得开心颜
----------------------------number 4522----------------------------
感遇十二首
其一
唐朝
张九龄
兰叶春葳蕤，桂华秋皎洁。
欣欣此生意，自尔为佳节。
谁知林栖者，闻风坐相悦。
草木有本心，何求美人折！
----------------------------number 4523----------------------------
琵琶行
琵琶引
南北朝
白居易
元和十年，予左迁九江郡司马。明年秋，送客湓浦口，闻舟中夜弹琵琶者，听其音，铮铮然有京都声。问其人，本长安倡女，尝学琵琶于穆、曹二善才，年长色衰，委身为贾人妇。遂命酒，使快弹数曲。曲罢悯然，自叙少小时欢乐事，今漂沦憔悴，转徙于江湖间。予出官二年，恬然自安，感斯人言，是夕始觉有迁谪意。因为长句，歌以赠之，凡六百一十六言，命曰《琵琶行》。
浔阳江头夜送客，枫叶荻花秋瑟瑟。
主人下马客在船，举酒欲饮无管弦。
醉不成欢惨将别，别时茫茫江浸月。
忽闻水上琵琶声，主人忘归客不发。
寻声暗问弹者谁？琵琶声停欲语迟。
移船相近邀相见，添酒回灯重开宴。
千呼万唤始出来，犹抱琵琶半遮面。
转轴拨弦三两声，未成曲调先有情。
弦弦掩抑声声思，似诉平生不得志。（不得
志
一作：意）
低眉信手续续弹，说尽心中无限事。
轻拢慢捻抹复挑，初为《霓裳》后《六幺》（六幺
一作：绿腰）。
大弦嘈嘈如急雨，小弦切切如私语。
嘈嘈切切错杂弹，大珠小珠落玉盘。
间关莺语花底滑，幽咽泉流冰下难。
冰泉冷涩弦凝绝，凝绝不通声暂歇。
暂歇
一作：渐歇
别有幽愁暗恨生，此时无声胜有声。
银瓶乍破水浆迸，铁骑突出刀枪鸣。
曲终收拨当心画，四弦一声如裂帛。
东船西舫悄无言，唯见江心秋月白。
沉吟放拨插弦中，整顿衣裳起敛容。
自言本是京城女，家在虾蟆陵下住。
十三学得琵琶成，名属教坊第一部。
曲罢曾教善才服，妆成每被秋娘妒。
五陵年少争缠头，一曲红绡不知数。
钿头银篦击节碎，血色罗裙翻酒污。
银
篦
一作：云
今年欢笑复明年，秋月春风等闲度。
弟走从军阿姨死，暮去朝来颜色故。
门前冷落鞍马稀，老大嫁作商人妇。
商人重利轻别离，前月浮梁买茶去。
去来江口守空船，绕船月明江水寒。
夜深忽梦少年事，梦啼妆泪红阑干。
我闻琵琶已叹息，又闻此语重唧唧。
同是天涯沦落人，相逢何必曾相识！
我从去年辞帝京，谪居卧病浔阳城。
浔阳地僻无音乐，终岁不闻丝竹声。
住近湓江地低湿，黄芦苦竹绕宅生。
其间旦暮闻何物？杜鹃啼血猿哀鸣。
春江花朝秋月夜，往往取酒还独倾。
岂无山歌与村笛？呕哑嘲哳难为听。
今夜闻君琵琶语，如听仙乐耳暂明。
莫辞更坐弹一曲，为君翻作《琵琶行》。
感我此言良久立，却坐促弦弦转急。
凄凄不似向前声，满座重闻皆掩泣。
座中泣下谁最多？江州司马青衫湿。
----------------------------number 4524----------------------------
送陈章甫
南北朝
李颀
四月南风大麦黄，枣花未落桐叶长。
青山朝别暮还见，嘶马出门思旧乡。
陈侯立身何坦荡，虬须虎眉仍大颡。
腹中贮书一万卷，不肯低头在草莽。
东门酤酒饮我曹，心轻万事如鸿毛。
醉卧不知白日暮，有时空望孤云高。
长河浪头连天黑，津口停舟渡不得。
郑国游人未及家，洛阳行子空叹息。
闻道故林相识多，罢官昨日今如何。
----------------------------number 4525----------------------------
出塞二首
其一
南北朝
王昌龄
秦时明月汉时关，万里长征人未还。
但使龙城飞将在，不教胡马度阴山。
----------------------------number 4526----------------------------
塞上曲
其一
南北朝
王昌龄
蝉鸣空桑林，八月萧关道。
出塞入塞寒，处处黄芦草。
从来幽并客，皆共沙尘老。
莫学游侠儿，矜夸紫骝好。
----------------------------number 4527----------------------------
塞下曲
饮马渡秋水
南北朝
王昌龄
饮马渡秋水，水寒风似刀。
平沙日未没，黯黯见临洮。
昔日长城战，咸言意气高。
黄尘足今古，白骨乱蓬蒿。
----------------------------number 4528----------------------------
夜归鹿门山歌
夜归鹿门歌
南北朝
孟浩然
山寺钟鸣昼已昏，渔梁渡头争渡喧。
人随沙岸向江村，余亦乘舟归鹿门。
鹿门月照开烟树，忽到庞公栖隐处。
岩扉松径长寂寥，惟有幽人自来去。
----------------------------number 4529----------------------------
子夜吴歌
秋歌
唐朝
李白
长安一片月，万户捣衣声。
秋风吹不尽，总是玉关情。
何日平胡虏，良人罢远征。
----------------------------number 4530----------------------------
秋夜曲
南北朝
王涯
桂魄初生秋露微，轻罗已薄未更衣。
银筝夜久殷勤弄，心怯空房不忍归。
----------------------------number 4531----------------------------
行路难
其三
唐朝
李白
有耳莫洗颍川水，有口莫食首阳蕨。
含光混世贵无名，何用孤高比云月？
吾观自古贤达人，功成不退皆殒身。
子胥既弃吴江上，屈原终投湘水滨。
陆机雄才岂自保？李斯税驾苦不早。
华亭鹤唳讵可闻？上蔡苍鹰何足道？
君不见吴中张翰称达生，秋风忽忆江东行。
且乐生前一杯酒，何须身后千载名？
----------------------------number 4532----------------------------
古从军行
南北朝
李颀
白日登山望烽火，黄昏饮马傍交河。
行人刁斗风沙暗，公主琵琶幽怨多。
野云万里无城郭，雨雪纷纷连大漠。
胡雁哀鸣夜夜飞，胡儿眼泪双双落。
闻道玉门犹被遮，应将性命逐轻车。
年年战骨埋荒外，空见蒲桃入汉家。
----------------------------number 4533----------------------------
长相思
其一
唐朝
李白
长相思，在长安。
络纬秋啼金井阑，微霜凄凄簟色寒。
孤灯不明思欲绝，卷帷望月空长叹。
美人如花隔云端！
上有青冥之长天，下有渌水之波澜。
天长路远魂飞苦，梦魂不到关山难。
长相思，摧心肝！
----------------------------number 4534----------------------------
清平调
其一
唐朝
李白
云想衣裳花想容，春风拂槛露华浓。
若非群玉山头见，会向瑶台月下逢。
----------------------------number 4535----------------------------
长相思
其二
唐朝
李白
日色欲尽花含烟，月明欲素愁不眠。
赵瑟初停凤凰柱，蜀琴欲奏鸳鸯弦。
此曲有意无人传，愿随春风寄燕然。
忆君迢迢隔青天，昔日横波目，今作流泪泉。
不信妾断肠，归来看取明镜前。
断肠
一作：肠断
----------------------------number 4536----------------------------
长干行
妾发初覆额
唐朝
李白
妾发初覆额，折花门前剧。
郎骑竹马来，绕床弄青梅。
同居长干里，两小无嫌猜，
十四为君妇，羞颜未尝开。
低头向暗壁，千唤不一回。
十五始展眉，愿同尘与灰。
常存抱柱信，岂上望夫台。
十六君远行，瞿塘滟滪堆。
五月不可触，猿声天上哀。
猿
声
一作：鸣
门前迟行迹，一一生绿苔。
苔深不能扫，落叶秋风早。
八月蝴蝶黄，双飞西园草。
感此伤妾心，坐愁红颜老。
早晚下三巴，预将书报家。
相迎不道远，直至长风沙。
----------------------------number 4537----------------------------
清平调
其二
唐朝
李白
一枝红艳露凝香，云雨巫山枉断肠。
借问汉宫谁得似，可怜飞燕倚新妆。
----------------------------number 4538----------------------------
蜀道难
唐朝
李白
噫吁嚱，危乎高哉！蜀道之难，难于上青天！
蚕丛及鱼凫，开国何茫然！
尔来四万八千岁，不与秦塞通人烟。
西当太白有鸟道，可以横绝峨眉巅。
地崩山摧壮士死，然后天梯石栈相钩连。
上有六龙回日之高标，下有冲波逆折之回川。
黄鹤之飞尚不得过，猿猱欲度愁攀援。
青泥何盘盘，百步九折萦岩峦。
扪参历井仰胁息，以手抚膺坐长叹。
问君西游何时还？畏途巉岩不可攀。
但见悲鸟号古木，雄飞雌从绕林间。
又闻子规啼夜月，愁空山。
蜀道之难
难于上青天，使人听此凋朱颜！
连峰去天不盈尺，枯松倒挂倚绝壁。
飞湍瀑流争喧豗，砯崖转石万壑雷。
其险也如此，嗟尔远道之人胡为乎来哉！
也若此
一作：也如此
剑阁峥嵘而崔嵬，一夫当关，万夫莫开。
所守或匪亲，化为狼与豺。
朝避猛虎，夕避长蛇；磨牙吮血，杀人如麻。
锦城虽云乐，不如早还家。
蜀道之难
难于上青天，侧身西望长咨嗟！
----------------------------number 4539----------------------------
清平调
名花倾国两相欢
唐朝
李白
名花倾国两相欢，常得君王带笑看。
解释春风无限恨，沉香亭北倚栏杆。
----------------------------number 4540----------------------------
行路难
其一
唐朝
李白
金樽清酒斗十千，玉盘珍羞直万钱。
羞
通：馐；直
通
值
停杯投箸不能食，拔剑四顾心茫然。
欲渡黄河冰塞川，将登太行雪满山。
雪满山
一作：雪暗天
闲来垂钓碧溪上，忽复乘舟梦日边。
行路难！行路难！多歧路，今安在？
长风破浪会有时，直挂云帆济沧海。
----------------------------number 4541----------------------------
子夜吴歌
春歌
唐朝
李白
秦地罗敷女，采桑绿水边。
素手青条上，红妆白日鲜。
蚕饥妾欲去，五马莫留连。
----------------------------number 4542----------------------------
金缕衣
南北朝
杜秋娘
劝君莫惜金缕衣，劝君惜取少年时。
花开堪折直须折，莫待无花空折枝。
花开
一作：有花
----------------------------number 4543----------------------------
子夜吴歌
夏歌
南北朝
李白
镜湖三百里，菡萏发荷花。
五月西施采，人看隘若耶。
回舟不待月，归去越王家。
----------------------------number 4544----------------------------
游子吟
迎母漂上作
南北朝
孟郊
慈母手中线，游子身上衣。
临行密密缝，意恐迟迟归。
谁言寸草心，报得三春晖。
----------------------------number 4545----------------------------
荆轲歌
渡易水歌
宋朝
佚名
风萧萧兮易水寒，壮士一去兮不复还。
探虎穴兮入蛟宫，仰天呼气兮成白虹。
此句疑为后人补作
----------------------------number 4546----------------------------
垓下歌
当代
项羽
力拔山兮气盖世。时不利兮骓不逝。
骓不逝兮可奈何！虞兮虞兮奈若何！
----------------------------number 4547----------------------------
长干行
君家何处住
南北朝
崔颢
君家何处住，妾住在横塘。
停船暂借问，或恐是同乡。
----------------------------number 4548----------------------------
大风歌
当代
刘邦
大风起兮云飞扬。威加海内兮归故乡。安得猛士兮守四方！
----------------------------number 4549----------------------------
秋风辞
当代
刘彻
秋风起兮白云飞，草木黄落兮雁南归。
兰有秀兮菊有芳，怀佳人兮不能忘。
泛楼船兮济汾河，横中流兮扬素波。
箫鼓鸣兮发棹歌，欢乐极兮哀情多。
少壮几时兮奈老何！
----------------------------number 4550----------------------------
和张仆射塞下曲
其一
南北朝
卢纶
鹫翎金仆姑，燕尾绣蝥弧。
独立扬新令，千营共一呼。
----------------------------number 4551----------------------------
李延年歌
当代
李延年
北方有佳人。绝世而独立。
一顾倾人城。再顾倾人国。
宁不知倾城与倾国。佳人难再得。
----------------------------number 4552----------------------------
和张仆射塞下曲
其二
南北朝
卢纶
林暗草惊风，将军夜引弓。
平明寻白羽，没在石棱中。
----------------------------number 4553----------------------------
虞美人
春花秋月何时了
宋朝
李煜
春花秋月何时了？往事知多少。小楼昨夜又东风，故国不堪回首月明中。
雕栏玉砌应犹在，只是朱颜改。问君能有几多愁？恰似一江春水向东流。
雕
栏
通：阑
----------------------------number 4554----------------------------
和张仆射塞下曲
其三
南北朝
卢纶
月黑雁飞高，单于夜遁逃。
欲将轻骑逐，大雪满弓刀。
----------------------------number 4555----------------------------
上邪
当代
佚名
上邪，我欲与君相知，长命无绝衰。
山无陵，江水为竭。冬雷震震，夏雨雪。天地合，乃敢与君绝。
----------------------------number 4556----------------------------
和张仆射塞下曲
其四
南北朝
卢纶
野幕敞琼筵，羌戎贺劳旋。
醉和金甲舞，雷鼓动山川。
----------------------------number 4557----------------------------
江南
汉朝
佚名
江南可采莲，莲叶何田田，
鱼戏莲叶间。鱼戏莲叶东，
鱼戏莲叶西。鱼戏莲叶南，
鱼戏莲叶北。
----------------------------number 4558----------------------------
击壤歌
宋朝
佚名
日出而作。
日入而息。
凿井而饮。
耕田而食。
帝力于我何有哉。
----------------------------number 4559----------------------------
长歌行
汉朝
佚名
青青园中葵，朝露待日晞。
阳春布德泽，万物生光辉。
常恐秋节至，焜黄华叶衰。
百川东到海，何时复西归？
少壮不努力，老大徒伤悲！
----------------------------number 4560----------------------------
古歌
秋风萧萧愁杀人
汉朝
佚名
秋风萧萧愁杀人，出亦愁，入亦愁。
座中何人，谁不怀忧。
令我白头。
胡地多飚风，树木何修修。
离家日趋远，衣带日趋缓。
心思不能言，肠中车轮转。
----------------------------number 4561----------------------------
十五从军征
汉朝
佚名
十五从军征，八十始得归。
道逢乡里人，家中有阿谁。
遥看是君家，松柏冢累累。
兔从狗窦入，雉从梁上飞。
中庭生旅谷，井上生旅葵。
舂谷持作饭，采葵持作羹。
羹饭一时熟，不知贻阿谁？
出门东向看，泪落沾我衣。
----------------------------number 4562----------------------------
短歌行
汉朝
曹操
对酒当歌，人生几何！譬如朝露，去日苦多。
慨当以慷，忧思难忘。何以解忧？唯有杜康。
青青子衿，悠悠我心。但为君故，沉吟至今。
呦呦鹿鸣，食野之苹。我有嘉宾，鼓瑟吹笙。
明明如月，何时可掇？忧从中来，不可断绝。
越陌度阡，枉用相存。契阔谈宴，心念旧恩。
月明星稀，乌鹊南飞。绕树三匝，何枝可依？
山不厌高，海不厌深。周公吐哺，天下归心。
海
一作：水
----------------------------number 4563----------------------------
归园田居
其一
汉朝
陶渊明
少无适俗韵，性本爱丘山。
误落尘网中，一去三十年。
误落
一作：误入
羁鸟恋旧林，池鱼思故渊。
开荒南野际，守拙归园田。
方宅十余亩，草屋八九间。
榆柳荫后檐，桃李罗堂前。
暧暧远人村，依依墟里烟。
狗吠深巷中，鸡鸣桑树颠。
颠
通
巅
户庭无尘杂，虚室有余闲。
久在樊笼里，复得返自然。
----------------------------number 4564----------------------------
明月何皎皎
汉朝
佚名
明月何皎皎，照我罗床帏。
忧愁不能寐，揽衣起徘徊。
客行虽云乐，不如早旋归。
出户独彷徨，愁思当告谁！
引领还入房，泪下沾裳衣。
----------------------------number 4565----------------------------
赠从弟
汉朝
刘桢
亭亭山上松，瑟瑟谷中风。
风声一何盛，松枝一何劲。
冰霜正惨凄，终岁常端正。
岂不罹凝寒，松柏有本性。
----------------------------number 4566----------------------------
归园田居
其三
汉朝
陶渊明
种豆南山下，草盛豆苗稀。
晨兴理荒秽，带月荷锄归。
道狭草木长，夕露沾我衣。
衣沾不足惜，但使愿无违。
----------------------------number 4567----------------------------
东城高且长
汉朝
佚名
东城高且长，逶迤自相属。
回风动地起，秋草萋已绿。
四时更变化，岁暮一何速！
晨风怀苦心，蟋蟀伤局促。
荡涤放情志，何为自结束？
燕赵多佳人，美者颜如玉。
被服罗裳衣，当户理清曲。
音响一何悲！弦急知柱促。
驰情整巾带，沉吟聊踯躅。
思为双飞燕，衔泥巢君屋。
----------------------------number 4568----------------------------
行行重行行
汉朝
佚名
行行重行行，与君生别离。
相去万余里，各在天一涯。
道路阻且长，会面安可知？
胡马依北风，越鸟巢南枝。
相去日已远，衣带日已缓。
浮云蔽白日，游子不顾返。
思君令人老，岁月忽已晚。
弃捐勿复道，努力加餐饭。
----------------------------number 4569----------------------------
燕歌行二首
其一
汉朝
曹丕
秋风萧瑟天气凉，草木摇落露为霜，群燕辞归鹄南翔。
念君客游思断肠，慊慊思归恋故乡，君何淹留寄他方？
贱妾茕茕守空房，忧来思君不敢忘，不觉泪下沾衣裳。
援琴鸣弦发清商，短歌微吟不能长。
明月皎皎照我床，星汉西流夜未央。
牵牛织女遥相望，尔独何辜限河梁。
----------------------------number 4570----------------------------
涉江采芙蓉
汉朝
佚名
涉江采芙蓉，兰泽多芳草。
采之欲遗谁，所思在远道。
还顾望旧乡，长路漫浩浩。
同心而离居，忧伤以终老。
----------------------------number 4571----------------------------
迢迢牵牛星
汉朝
佚名
迢迢牵牛星，皎皎河汉女。
纤纤擢素手，札札弄机杼。
终日不成章，泣涕零如雨；
河汉清且浅，相去复几许！
盈盈一水间，脉脉不得语。
----------------------------number 4572----------------------------
饮酒
其五
汉朝
陶渊明
结庐在人境，而无车马喧。
问君何能尔？心远地自偏。
采菊东篱下，悠然见南山。
山气日夕佳，飞鸟相与还。
此中有真意，欲辨已忘言。
辨
通：辩
----------------------------number 4573----------------------------
客从远方来
汉朝
佚名
客从远方来，遗我一端绮。
相去万余里，故人心尚尔。
文采双鸳鸯，裁为合欢被。
著以长相思，缘以结不解。
以胶投漆中，谁能别离此？
----------------------------number 4574----------------------------
咏荆轲
汉朝
陶渊明
燕丹善养士，志在报强嬴。
招集百夫良，岁暮得荆卿。
君子死知己，提剑出燕京；
素骥鸣广陌，慷慨送我行。
雄发指危冠，猛气冲长缨。
饮饯易水上，四座列群英。
渐离击悲筑，宋意唱高声。
萧萧哀风逝，淡淡寒波生。
商音更流涕，羽奏壮士惊。
心知去不归，且有后世名。
登车何时顾，飞盖入秦庭。
凌厉越万里，逶迤过千城。
图穷事自至，豪主正怔营。
惜哉剑术疏，奇功遂不成。
其人虽已没，千载有馀情。
----------------------------number 4575----------------------------
杂诗
南国有佳人
魏晋
曹植
南国有佳人，容华若桃李。
朝游江北岸，夕宿潇湘沚。
时俗薄朱颜，谁为发皓齿？
俯仰岁将暮，荣耀难久恃。
----------------------------number 4576----------------------------
龟虽寿
汉朝
曹操
神龟虽寿，犹有竟时。
腾蛇乘雾，终为土灰。
腾
一作：螣
老骥伏枥，志在千里。
烈士暮年，壮心不已。
盈缩之期，不但在天；
养怡之福，可得永年。
幸甚至哉，歌以咏志。
----------------------------number 4577----------------------------
七哀诗三首
其一
汉朝
王粲
西京乱无象，豺虎方遘患。
复弃中国去，委身适荆蛮。
亲戚对我悲，朋友相追攀。
出门无所见，白骨蔽平原。
路有饥妇人，抱子弃草间。
顾闻号泣声，挥涕独不还。
“未知身死处，何能两相完？”
驱马弃之去，不忍听此言。
南登霸陵岸，回首望长安，
悟彼下泉人，喟然伤心肝。
----------------------------number 4578----------------------------
读山海经
其一
汉朝
陶渊明
孟夏草木长，绕屋树扶疏。
众鸟欣有托，吾亦爱吾庐。
既耕亦已种，时还读我书。
穷巷隔深辙，颇回故人车。
欢言酌春酒，摘我园中蔬。
微雨从东来，好风与之俱。
泛览《周王传》，流观《山海》图。
俯仰终宇宙，不乐复何如？
----------------------------number 4579----------------------------
观沧海
碣石篇
汉朝
曹操
东临碣石，以观沧海。
水何澹澹，山岛竦峙。
树木丛生，百草丰茂。
秋风萧瑟，洪波涌起。
日月之行，若出其中。
星汉灿烂，若出其里。
幸甚至哉，歌以咏志。
----------------------------number 4580----------------------------
赠秀才入军
其十四
汉朝
嵇康
息徒兰圃，秣马华山。
流磻平皋，垂纶长川。
目送归鸿，手挥五弦。
俯仰自得，游心太玄。
嘉彼钓翁，得鱼忘筌。
郢人逝矣，谁与尽言？
----------------------------number 4581----------------------------
读山海经
其十
汉朝
陶渊明
精卫衔微木，将以填沧海。
刑天舞干戚，猛志固常在。
同物既无虑，化去不复悔。
徒设在昔心，良辰讵可待。
----------------------------number 4582----------------------------
咏史
汉朝
左思
郁郁涧底松，离离山上苗。
以彼径寸茎，荫此百尺条。
世胄蹑高位，英俊沉下僚。
地势使之然，由来非一朝。
金张藉旧业，七叶珥汉貂。
冯公岂不伟，白首不见招。
----------------------------number 4583----------------------------
梅花落
中庭多杂树
鲍照
中庭多杂树，偏为梅咨嗟。
问君何独然？
念其霜中能作花，露中能作实。
摇荡春风媚春日，念尔零落逐风飚，徒有霜华无霜质。
----------------------------number 4584----------------------------
杂诗
人生无根蒂
汉朝
陶渊明
人生无根蒂，飘如陌上尘。
分散逐风转，此已非常身。
落地为兄弟，何必骨肉亲！
得欢当作乐，斗酒聚比邻。
盛年不重来，一日难再晨。
及时当勉励，岁月不待人。
----------------------------number 4585----------------------------
赠范晔诗
陆凯
折花逢驿使，寄与陇头人。
折花
一作：折梅
江南无所有，聊赠一枝春。
----------------------------number 4586----------------------------
晚登三山还望京邑
谢朓
灞涘望长安，河阳视京县。
白日丽飞甍，参差皆可见。
余霞散成绮，澄江静如练。
喧鸟覆春洲，杂英满芳甸。
去矣方滞淫，怀哉罢欢宴。
佳期怅何许，泪下如流霰。
有情知望乡，谁能鬒不变？
----------------------------number 4587----------------------------
王孙游
绿草蔓如丝
谢朓
绿草蔓如丝，杂树红英发。
无论君不归，君归芳已歇。
----------------------------number 4588----------------------------
拟行路难
其四
鲍照
泻水置平地，各自东西南北流。
人生亦有命，安能行叹复坐愁？
酌酒以自宽，举杯断绝歌路难。
心非木石岂无感？吞声踯躅不敢言。
----------------------------number 4589----------------------------
拟行路难
其六
鲍照
对案不能食，拔剑击柱长叹息。
丈夫生世会几时？安能蹀躞垂羽翼！
弃置罢官去，还家自休息。
朝出与亲辞，暮还在亲侧。
弄儿床前戏，看妇机中织。
自古圣贤尽贫贱，何况我辈孤且直！
----------------------------number 4590----------------------------
作蚕丝
佚名
春蚕不应老，昼夜常怀丝。
何惜微躯尽，缠绵自有时。
----------------------------number 4591----------------------------
夜夜曲
沈约
河汉纵且横，北斗横复直。
星汉空如此，宁知心有忆？
孤灯暧不明，寒机晓犹织。
零泪向谁道，鸡鸣徒叹息。
----------------------------number 4592----------------------------
咏早梅
扬州法曹梅花盛开
何逊
兔园标物序，惊时最是梅。
衔霜当路发，映雪拟寒开。
枝横却月观，花绕凌风台。
朝洒长门泣，夕驻临邛杯。
应知早飘落，故逐上春来。
----------------------------number 4593----------------------------
山中杂诗
南北朝
吴均
山际见来烟，竹中窥落日。
鸟向檐上飞，云从窗里出。
----------------------------number 4594----------------------------
诏问山中何所有赋诗以答
陶宏景
山中何所有，岭上多白云。
只可自怡悦，不堪持赠君。
----------------------------number 4595----------------------------
人日思归
薛道衡
入春才七日，离家已二年。
人归落雁后，思发在花前。
----------------------------number 4596----------------------------
入若耶溪
王籍
艅艎何泛泛，空水共悠悠。
阴霞生远岫，阳景逐回流。
蝉噪林逾静，鸟鸣山更幽。
此地动归念，长年悲倦游。
----------------------------number 4597----------------------------
村行
马穿山径菊初黄
清朝
王禹偁
马穿山径菊初黄，信马悠悠野兴长。
万壑有声含晚籁，数峰无语立斜阳。
棠梨叶落胭脂色，荞麦花开白雪香。
何事吟余忽惆怅，村桥原树似吾乡。
----------------------------number 4598----------------------------
元日
清朝
王安石
爆竹声中一岁除，春风送暖入屠苏。
千门万户曈曈日，总把新桃换旧符。
----------------------------number 4599----------------------------
泊船瓜洲
宋朝
王安石
京口瓜洲一水间，钟山只隔数重山。
春风又绿江南岸，明月何时照我还？
----------------------------number 4600----------------------------
书河上亭壁
清朝
寇准
岸阔樯稀波渺茫，独凭危槛思何长。
萧萧远树疏林外，一半秋山带夕阳。
----------------------------number 4601----------------------------
夏意
清朝
苏舜钦
别院深深夏席清，石榴开遍透帘明。
夏席清
一作：夏簟清
树阴满地日当午，梦觉流莺时一声。
----------------------------number 4602----------------------------
山园小梅
其一
宋朝
林逋
众芳摇落独暄妍，占尽风情向小园。
疏影横斜水清浅，暗香浮动月黄昏。
霜禽欲下先偷眼，粉蝶如知合断魂。
幸有微吟可相狎，不须檀板共金尊。
金
尊
通：樽
----------------------------number 4603----------------------------
蚕妇
清朝
张俞
昨日入城市，归来泪满巾。
遍身罗绮者，不是养蚕人。
----------------------------number 4604----------------------------
登飞来峰
清朝
王安石
飞来山上千寻塔，闻说鸡鸣见日升。
飞来山
一作：飞来峰
不畏浮云遮望眼，只缘身在最高层。
只缘
一作：自缘
----------------------------number 4605----------------------------
宿甘露寺僧舍
清朝
曾公亮
枕中云气千峰近，床底松声万壑哀。
要看银山拍天浪，开窗放入大江来。
----------------------------number 4606----------------------------
画眉鸟
清朝
欧阳修
百啭千声随意移，山花红紫树高低。
始知锁向金笼听，不及林间自在啼。
----------------------------number 4607----------------------------
东溪
清朝
梅尧臣
行到东溪看水时，坐临孤屿发船迟。
野凫眠岸有闲意，老树着花无丑枝。
短短蒲耳齐似剪，平平沙石净于筛。
情虽不厌住不得，薄暮归来车马疲。
----------------------------number 4608----------------------------
戏答元珍
清朝
欧阳修
春风疑不到天涯，二月山城未见花。
残雪压枝犹有桔，冻雷惊笋欲抽芽。
夜闻归雁生乡思，病入新年感物华。
曾是洛阳花下客，野芳虽晚不须嗟。
----------------------------number 4609----------------------------
春夜
清朝
王安石
金炉香烬漏声残，剪剪轻风阵阵寒。
春色恼人眠不得，月移花影上栏杆。
----------------------------number 4610----------------------------
鲁山山行
清朝
梅尧臣
适与野情惬，千山高复低。
好峰随处改，幽径独行迷。
霜落熊升树，林空鹿饮溪。
人家在何许？云外一声鸡。
----------------------------number 4611----------------------------
春日偶成
云淡风轻近午天
清朝
程颢
云淡风轻近午天，傍花随柳过前川。
时人不识余心乐，将谓偷闲学少年。
----------------------------number 4612----------------------------
陶者
清朝
梅尧臣
陶尽门前土，屋上无片瓦。
十指不沾泥，鳞鳞居大厦。
----------------------------number 4613----------------------------
别滁
清朝
欧阳修
花光浓烂柳轻明，酌酒花前送我行。
我亦且如常日醉，莫教弦管作离声。
----------------------------number 4614----------------------------
新晴
青苔满地初晴后
清朝
刘攽
青苔满地初晴后，绿树无人昼梦余。
唯有南风旧相识，偷开门户又翻书。
----------------------------number 4615----------------------------
咏柳
乱条犹未变初黄
清朝
曾巩
乱条犹未变初黄，倚得东风势便狂。
解把飞花蒙日月，不知天地有清霜。
----------------------------number 4616----------------------------
乡思
清朝
李觏
人言落日是天涯，望极天涯不见家。
已恨碧山相阻隔，碧山还被暮云遮。
----------------------------number 4617----------------------------
雨后池上
清朝
刘攽
一雨池塘水面平，淡磨明镜照檐楹。
东风忽起垂杨舞，更作荷心万点声。
----------------------------number 4618----------------------------
题西林壁
清朝
苏轼
横看成岭侧成峰，远近高低各不同。
不识庐山真面目，只缘身在此山中。
----------------------------number 4619----------------------------
送春
清朝
王令
三月残花落更开，小檐日日燕飞来。
子规夜半犹啼血，不信东风唤不回。
----------------------------number 4620----------------------------
惠崇春江晚景
惠崇春江晓景
清朝
苏轼
竹外桃花三两枝，春江水暖鸭先知。
蒌蒿满地芦芽短，正是河豚欲上时。
----------------------------number 4621----------------------------
登快阁
清朝
黄庭坚
痴儿了却公家事，快阁东西倚晚晴。
落木千山天远大，澄江一道月分明。
朱弦已为佳人绝，青眼聊因美酒横。
万里归船弄长笛，此心吾与白鸥盟。
----------------------------number 4622----------------------------
和子由渑池怀旧
清朝
苏轼
人生到处知何似，应似飞鸿踏雪泥。
泥上偶然留指爪，鸿飞那复计东西。
老僧已死成新塔，坏壁无由见旧题。
往日崎岖还记否，路长人困蹇驴嘶。
----------------------------number 4623----------------------------
梅花
梅
清朝
王安石
墙角数枝梅，凌寒独自开。
遥知不是雪，为有暗香来。
----------------------------number 4624----------------------------
春宵
清朝
苏轼
春宵一刻值千金，花有清香月有阴。
歌管楼台声细细，秋千院落夜沉沉。
----------------------------number 4625----------------------------
鄂州南楼书事
清朝
黄庭坚
四顾山光接水光，凭栏十里芰荷香。
清风明月无人管，并作南楼一味凉。
----------------------------number 4626----------------------------
饮湖上初晴后雨二首
其二
清朝
苏轼
水光潋滟晴方好，山色空蒙雨亦奇。
空
蒙
一作：濛
欲把西湖比西子，淡妆浓抹总相宜。
----------------------------number 4627----------------------------
雨中登岳阳楼望君山
清朝
黄庭坚
投荒万死鬓毛斑，生出瞿塘滟滪关。
未到江南先一笑，岳阳楼上对君山。
满川风雨独凭栏，绾结湘娥十二鬟。
可惜不当湖水面，银山堆里看青山。
----------------------------number 4628----------------------------
赠刘景文
冬景
清朝
苏轼
荷尽已无擎雨盖，菊残犹有傲霜枝。
一年好景君须记，最是橙黄橘绿时。
最
是
一作：“正”
----------------------------number 4629----------------------------
海棠
东风袅袅泛崇光
清朝
苏轼
东风袅袅泛崇光，香雾空蒙月转廊。
只恐夜深花睡去，故烧高烛照红妆。
----------------------------number 4630----------------------------
春日
阴阴溪曲绿交加
清朝
晁冲之
阴阴溪曲绿交加，小雨翻萍上浅沙。
鹅鸭不知春去尽，争随流水趁桃花。
----------------------------number 4631----------------------------
牧童诗
清朝
黄庭坚
骑牛远远过前村，短笛横吹隔陇闻。
多少长安名利客，机关用尽不如君。
----------------------------number 4632----------------------------
夜坐
庭户无人秋月明
清朝
张耒
庭户无人秋月明，夜霜欲落气先清。
梧桐真不甘衰谢，数叶迎风尚有声。
----------------------------number 4633----------------------------
春游湖
清朝
徐俯
双飞燕子几时回？夹岸桃花蘸水开。
春雨断桥人不度，小舟撑出柳阴来。
----------------------------number 4634----------------------------
池州翠微亭
清朝
岳飞
经年尘土满征衣，特特寻芳上翠微。
好水好山看不足，马蹄催趁月明归。
----------------------------number 4635----------------------------
夏日田园杂兴
其七
清朝
范成大
昼出耘田夜绩麻，村庄儿女各当家。
童孙未解供耕织，也傍桑阴学种瓜。
----------------------------number 4636----------------------------
临安春雨初霁
清朝
陆游
世味年来薄似纱，谁令骑马客京华。
小楼一夜听春雨，深巷明朝卖杏花。
矮纸斜行闲作草，晴窗细乳戏分茶。
素衣莫起风尘叹，犹及清明可到家。
----------------------------number 4637----------------------------
剑门道中遇微雨
清朝
陆游
衣上征尘杂酒痕，远游无处不消魂。
此身合是诗人未？细雨骑驴入剑门。
----------------------------number 4638----------------------------
落花
清朝
朱淑真
连理枝头花正开，妒花风雨便相催。
愿教青帝常为主，莫遣纷纷点翠苔。
----------------------------number 4639----------------------------
梅花绝句
其一
清朝
陆游
闻道梅花坼晓风，雪堆遍满四山中。
何方可化身千亿，一树梅花一放翁。
----------------------------number 4640----------------------------
三江小渡
清朝
杨万里
溪水将桥不复回，
小舟犹倚短篙开。
交情得似山溪渡，
不管风波去又来。
----------------------------number 4641----------------------------
舟过安仁
清朝
杨万里
一叶渔船两小童，收篙停棹坐船中。
怪生无雨都张伞，不是遮头是使风。
----------------------------number 4642----------------------------
示儿
清朝
陆游
死去元知万事空，但悲不见九州同。
王师北定中原日，家祭无忘告乃翁。
----------------------------number 4643----------------------------
夏日绝句
清朝
李清照
生当作人杰，死亦为鬼雄。
至今思项羽，不肯过江东。
----------------------------number 4644----------------------------
初入淮河四绝句
其三
清朝
杨万里
两岸舟船各背驰，波痕交涉亦难为。
只余鸥鹭无拘管，北去南来自在飞。
----------------------------number 4645----------------------------
三衢道中
清朝
曾几
梅子黄时日日晴，小溪泛尽却山行。
绿阴不减来时路，添得黄鹂四五声。
----------------------------number 4646----------------------------
小池
清朝
杨万里
泉眼无声惜细流，树阴照水爱晴柔。
小荷才露尖尖角，早有蜻蜓立上头。
----------------------------number 4647----------------------------
晓出净慈寺送林子方
清朝
杨万里
毕竟西湖六月中，风光不与四时同。
接天莲叶无穷碧，映日荷花别样红。
----------------------------number 4648----------------------------
书愤五首
其一
清朝
陆游
早岁那知世事艰，中原北望气如山。
楼船夜雪瓜洲渡，铁马秋风大散关。
塞上长城空自许，镜中衰鬓已先斑。
出师一表真名世，千载谁堪伯仲间！
----------------------------number 4649----------------------------
病牛
清朝
李纲
耕犁千亩实千箱，力尽筋疲谁复伤？
但得众生皆得饱，不辞羸病卧残阳。
----------------------------number 4650----------------------------
二砺
清朝
郑思肖
愁里高歌梁父吟，犹如金玉戛商音。
十年勾践亡吴计，七日包胥哭楚心。
秋送新鸿哀破国，昼行饥虎齧空林。
胸中有誓深于海，肯使神州竟陆沉？
----------------------------number 4651----------------------------
画菊
清朝
郑思肖
花开不并百花丛，独立疏篱趣未穷。
宁可枝头抱香死，何曾吹落北风中。
----------------------------number 4652----------------------------
淮村兵后
清朝
戴复古
小桃无主自开花，烟草茫茫带晓鸦。
几处败垣围故井，向来一一是人家。
----------------------------number 4653----------------------------
寒夜
清朝
杜耒
寒夜客来茶当酒，竹炉汤沸火初红。
寻常一样窗前月，才有梅花便不同。
----------------------------number 4654----------------------------
雪梅
其一
清朝
卢梅坡
梅雪争春未肯降，骚人搁笔费评章。
梅须逊雪三分白，雪却输梅一段香。
----------------------------number 4655----------------------------
幼女词
下床着新衣
魏晋
毛铉
下床着新衣，初学小姑拜。
低头羞见人，双手结裙带。
----------------------------number 4656----------------------------
渡易水
魏晋
陈子龙
并刀昨夜匣中鸣，燕赵悲歌最不平；
易水潺湲云草碧，可怜无处送荆卿！
----------------------------number 4657----------------------------
题画
魏晋
沈周
碧水丹山映杖藜，夕阳犹在小桥西。
微吟不道惊溪鸟，飞入乱云深处啼。
----------------------------number 4658----------------------------
言志
不炼金丹不坐禅
魏晋
唐寅
不炼金丹不坐禅，不为商贾不耕田。
闲来写就青山卖，不使人间造孽钱。
----------------------------number 4659----------------------------
同儿辈赋未开海棠
元好问
枝间新绿一重重，
小蕾深藏数点红。
爱惜芳心莫轻吐，
且教桃李闹春风。
----------------------------number 4660----------------------------
别云间
魏晋
夏完淳
三年羁旅客，今日又南冠。
无限河山泪，谁言天地宽！
河山
一作：山河
已知泉路近，欲别故乡难。
毅魄归来日，灵旗空际看。
----------------------------number 4661----------------------------
画鸭
唐朝
揭傒斯
春草细还生，春雏养渐成。
茸茸毛色起，应解自呼名。
----------------------------number 4662----------------------------
墨梅
唐朝
王冕
吾家洗砚池头树，个个花开淡墨痕。
不要人夸颜色好，只流清气满乾坤。
版本一
我家洗砚池边树，朵朵花开淡墨痕。
不要人夸好颜色，只留清气满乾坤。
版本二
----------------------------number 4663----------------------------
就义诗
魏晋
杨继盛
浩气还太虚，丹心照千古。
生平未报国，留作忠魂补。
----------------------------number 4664----------------------------
湖上
唐朝
徐元杰
花开红树乱莺啼，草长平湖白鹭飞。
风日晴和人意好，夕阳箫鼓几船归。
----------------------------number 4665----------------------------
马上作
魏晋
戚继光
南北驱驰报主情，江花边草笑平生。
边草
一作：边月
一年三百六十日，多是横戈马上行。
----------------------------number 4666----------------------------
舟夜书所见
先秦
查慎行
月黑见渔灯，孤光一点萤。
微微风簇浪，散作满河星。
----------------------------number 4667----------------------------
秣陵怀古
山色江声共寂寥
先秦
纳兰性德
山色江声共寂寥，十三陵树晚萧萧。
中原事业如江左，芳草何须怨六朝。
----------------------------number 4668----------------------------
天平山中
魏晋
杨基
细雨茸茸湿楝花，南风树树熟枇杷；
徐行不记山深浅，一路莺啼送到家。
----------------------------number 4669----------------------------
竹石
先秦
郑燮
咬定青山不放松，立根原在破岩中。
千磨万击还坚劲，任尔东西南北风。
坚
劲
一作：韧
----------------------------number 4670----------------------------
山中雪后
先秦
郑燮
晨起开门雪满山，雪睛云淡日光寒。
檐流未滴梅花冻，一种清孤不等闲。
----------------------------number 4671----------------------------
岁暮到家
先秦
蒋士铨
爱子心无尽，归家喜及辰。
寒衣针线密，家信墨痕新。
见面怜清瘦，呼儿问苦辛。
低徊愧人子，不敢叹风尘。
----------------------------number 4672----------------------------
己亥杂诗
其二百二十
先秦
龚自珍
九州生气恃风雷，万马齐喑究可哀。
我劝天公重抖擞，不拘一格降人才。
----------------------------number 4673----------------------------
所见
先秦
袁枚
牧童骑黄牛，歌声振林樾。
意欲捕鸣蝉，忽然闭口立。
----------------------------number 4674----------------------------
己亥杂诗
其五
先秦
龚自珍
浩荡离愁白日斜，吟鞭东指即天涯。
落红不是无情物，化作春泥更护花。
----------------------------number 4675----------------------------
富春至严陵山水甚佳
先秦
纪昀
浓似春云淡似烟，参差绿到大江边。
斜阳流水推篷坐，翠色随人欲上船。
----------------------------number 4676----------------------------
村居
先秦
高鼎
草长莺飞二月天，拂堤杨柳醉春烟。
儿童散学归来早，忙趁东风放纸鸢。
----------------------------number 4677----------------------------
论诗五首
其二
先秦
赵翼
李杜诗篇万口传，至今已觉不新鲜。
江山代有才人出，各领风骚数百年。
----------------------------number 4678----------------------------
画
南北朝
王维
远看山有色，近听水无声。
春去花还在，人来鸟不惊。
----------------------------number 4679----------------------------
春愁
先秦
丘逢甲
春愁难遣强看山，往事惊心泪欲潸。
四百万人同一哭，去年今日割台湾。
----------------------------number 4680----------------------------
狱中题壁
先秦
谭嗣同
望门投止思张俭，忍死须臾待杜根。
我自横刀向天笑，去留肝胆两昆仑。
----------------------------number 4681----------------------------
别老母
先秦
黄景仁
搴帷拜母河梁去，白发愁看泪眼枯。
惨惨柴门风雪夜，此时有子不如无。
----------------------------number 4682----------------------------
对酒
不惜千金买宝刀
先秦
秋瑾
不惜千金买宝刀，貂裘换酒也堪豪。
一腔热血勤珍重，洒去犹能化碧涛。
----------------------------number 4683----------------------------
菩萨蛮
平林漠漠烟如织
南北朝
李白
平林漠漠烟如织，寒山一带伤心碧。暝色入高楼，有人楼上愁。
玉阶空伫立，宿鸟归飞急。何处是归程？长亭连短亭。
连短亭
一作：更短亭
----------------------------number 4684----------------------------
忆秦娥
箫声咽
南北朝
李白
箫声咽，秦娥梦断秦楼月。秦楼月，年年柳色，灞陵伤别。
乐游原上清秋节，咸阳古道音尘绝。音尘绝，西风残照，汉家陵阙。
----------------------------number 4685----------------------------
梦江南
兰烬落
南北朝
皇甫松
兰烬落，屏上暗红蕉。闲梦江南梅熟日，夜船吹笛雨萧萧。人语驿边桥。
----------------------------number 4686----------------------------
三五七言
秋风词
南北朝
李白
秋风清，秋月明，
落叶聚还散，寒鸦栖复惊。
相思相见知何日？此时此夜难为情！
入我相思门，知我相思苦。
长相思兮长相忆，短相思兮无穷极。
早知如此绊人心，何如当初莫相识。
----------------------------number 4687----------------------------
望江南
梳洗罢
南北朝
温庭筠
梳洗罢，独倚望江楼。
过尽千帆皆不是，斜晖脉脉水悠悠。
肠断白苹洲。
苹
通：蘋
----------------------------number 4688----------------------------
浣溪沙
蓼岸风多橘柚香
宋朝
孙光宪
蓼岸风多橘柚香。江边一望楚天长。片帆烟际闪孤光。
目送征鸿飞杳杳，思随流水去茫茫。兰红波碧忆潇湘。
----------------------------number 4689----------------------------
渔歌子
西塞山前白鹭飞
南北朝
张志和
西塞山前白鹭飞，桃花流水鳜鱼肥。
青箬笠，绿蓑衣，斜风细雨不须归。
----------------------------number 4690----------------------------
谒金门
风乍起
宋朝
冯延巳
风乍起，吹皱一池春水。
闲引鸳鸯香径里，手挼红杏蕊。
斗鸭阑干独倚，碧玉搔头斜坠。
终日望君君不至，举头闻鹊喜。
----------------------------number 4691----------------------------
宫中调笑
团扇
南北朝
王建
团扇，团扇，美人病来遮面。
玉颜憔悴三年，谁复商量管弦。
弦管，弦管，春草昭阳路断。
----------------------------number 4692----------------------------
菩萨蛮
小山重叠金明灭
南北朝
温庭筠
小山重叠金明灭，鬓云欲度香腮雪。懒起画蛾眉，弄妆梳洗迟。
照花前后镜，花面交相映。新帖绣罗襦，双双金鹧鸪。
----------------------------number 4693----------------------------
潇湘神
斑竹枝
南北朝
刘禹锡
斑竹枝，斑竹枝，泪痕点点寄相思。
楚客欲听瑶瑟怨，潇湘深夜月明时。
----------------------------number 4694----------------------------
菩萨蛮
人人尽说江南好
南北朝
韦庄
人人尽说江南好，游人只合江南老。春水碧于天，画船听雨眠。
垆边人似月，皓腕凝霜雪。未老莫还乡，还乡须断肠。
----------------------------number 4695----------------------------
鹊踏枝
谁道闲情抛弃久
宋朝
冯延巳
谁道闲情抛掷久？每到春来，惆怅还依旧。日日花前常病酒，不辞镜里朱颜瘦。
河畔青芜堤上柳，为问新愁，何事年年有？独立小桥风满袖，平林新月人归后。
----------------------------number 4696----------------------------
忆江南
江南好
南北朝
白居易
江南好，风景旧曾谙。
日出江花红胜火，春来江水绿如蓝。
能不忆江南？
----------------------------number 4697----------------------------
菩萨蛮
劝君今夜须沈醉
南北朝
韦庄
劝君今夜须沈醉，尊前莫话明朝事。珍重主人心，酒深情亦深。
须愁春漏短，莫诉金杯满。遇酒且呵呵，人生能几何！
----------------------------number 4698----------------------------
忆江南
江南忆
南北朝
白居易
江南忆，最忆是杭州。山寺月中寻桂子，郡亭枕上看潮头。何日更重游？
江南忆，其次忆吴宫。吴酒一杯春竹叶，吴娃双舞醉芙蓉。早晚复相逢？
----------------------------number 4699----------------------------
女冠子
四月十七
南北朝
韦庄
四月十七，正是去年今日，别君时。忍泪佯低面，含羞半敛眉。
不知魂已断，空有梦相随。除却天边月，没人知。
----------------------------number 4700----------------------------
清平乐
雨晴烟晚
宋朝
冯延巳
雨晴烟晚。绿水新池满。双燕飞来垂柳院，小阁画帘高卷。
黄昏独倚朱阑。西南新月眉弯。砌下落花风起，罗衣特地春寒。
----------------------------number 4701----------------------------
长相思
汴水流
南北朝
白居易
汴水流，泗水流，流到瓜州古渡头。吴山点点愁。
思悠悠，恨悠悠，恨到归时方始休。月明人倚楼。
----------------------------number 4702----------------------------
思帝乡
春日游
南北朝
韦庄
春日游，杏花吹满头。
陌上谁家年少足风流？
妾拟将身嫁与一生休。
纵被无情弃，不能羞。
----------------------------number 4703----------------------------
浣溪沙
红蓼渡头秋正雨
南北朝
薛昭蕴
红蓼渡头秋正雨，印沙鸥迹自成行，整鬟飘袖野风香。
不语含嚬深浦里，几回愁煞棹船郎，燕归帆尽水茫茫。
----------------------------number 4704----------------------------
乌夜啼
昨夜风兼雨
宋朝
李煜
昨夜风兼雨，帘帏飒飒秋声。烛残漏断频欹枕，起坐不能平。　
世事漫随流水，算来一梦浮生。醉乡路稳宜频到，此外不堪行。
一梦
一作：梦里
----------------------------number 4705----------------------------
长命女
春日宴
宋朝
冯延巳
春日宴，绿酒一杯歌一遍。再拜陈三愿：一愿郎君千岁，二愿妾身常健，三愿如同梁上燕，岁岁长相见。
----------------------------number 4706----------------------------
摊破浣溪沙
手卷真珠上玉钩
宋朝
李璟
手卷真珠上玉钩，依前春恨锁重楼。风里落花谁是主？思悠悠。
青鸟不传云外信，丁香空结雨中愁。回首绿波三楚暮，接天流。
----------------------------number 4707----------------------------
菩萨蛮
枕前发尽千般愿
宋朝
佚名
枕前发尽千般愿，要休且待青山烂。水面上秤锤浮，直待黄河彻底枯。
白日参辰现，北斗回南面。休即未能休，且待三更见日头。
----------------------------number 4708----------------------------
摊破浣溪沙
菡萏香销翠叶残
宋朝
李璟
菡萏香销翠叶残，西风愁起绿波间。还与韶光共憔悴，不堪看。
细雨梦回鸡塞远，小楼吹彻玉笙寒。多少泪珠何限恨，倚栏干。
栏
通：阑
----------------------------number 4709----------------------------
虞美人
风回小院庭芜绿
宋朝
李煜
风回小院庭芜绿，柳眼春相续。凭阑半日独无言，依旧竹声新月似当年。
笙歌未散尊罍在，池面冰初解。烛明香暗画堂深，满鬓青霜残雪思难任。
尊
罍
在
一作：前
----------------------------number 4710----------------------------
子夜吴歌
冬歌
南北朝
李白
明朝驿使发，一夜絮征袍。
素手抽针冷，那堪把剪刀。
裁缝寄远道，几日到临洮。
----------------------------number 4711----------------------------
鹊踏枝
叵耐灵鹊多谩语
宋朝
佚名
叵耐灵鹊多谩语，送喜何曾有凭据？几度飞来活捉取，锁上金笼休共语。
比拟好心来送喜，谁知锁我在金笼里。欲他征夫早归来，腾身却放我向青云里。
----------------------------number 4712----------------------------
相见欢
无言独上西楼
宋朝
李煜
无言独上西楼，月如钩。寂寞梧桐深院锁清秋。
剪不断，理还乱，是离愁。别是一般滋味在心头。
----------------------------number 4713----------------------------
浣溪沙
五两竿头风欲平
宋朝
佚名
五两竿头风欲平，长风举棹觉船轻。柔橹不施停却棹，是船行。
满眼风波多闪烁，看山恰似走来迎。仔细看山山不动，是船行。
----------------------------number 4714----------------------------
相见欢
林花谢了春红
宋朝
李煜
林花谢了春红，太匆匆。无奈朝来寒雨，晚来风。
胭脂泪，相留醉，几时重。自是人生长恨，水长东。
相留
一作：留人
----------------------------number 4715----------------------------
望江南
天上月
宋朝
佚名
天上月，遥望似一团银。
夜久更阑风渐紧。
与奴吹散月边云。
照见负心人。
----------------------------number 4716----------------------------
长相思
一重山
宋朝
李煜
一重山，两重山。山远天高烟水寒，相思枫叶丹。
菊花开，菊花残。塞雁高飞人未还，一帘风月闲。
----------------------------number 4717----------------------------
点绛唇
感兴
清朝
王禹偁
雨恨云愁，江南依旧称佳丽。水村渔市。一缕孤烟细。
天际征鸿，遥认行如缀。平生事。此时凝睇。谁会凭栏意。
栏
通：阑
----------------------------number 4718----------------------------
浪淘沙令
帘外雨潺潺
宋朝
李煜
帘外雨潺潺，春意阑珊。罗衾不耐五更寒。梦里不知身是客，一晌贪欢。
独自莫凭栏，无限江山，别时容易见时难。流水落花春去也，天上人间。
----------------------------number 4719----------------------------
酒泉子
长忆观潮
清朝
潘阆
长忆观潮，满郭人争江上望。来疑沧海尽成空。万面鼓声中。
弄潮儿向涛头立。手把红旗旗不湿。别来几向梦中看。梦觉尚心寒。
----------------------------number 4720----------------------------
清平乐
别来春半
宋朝
李煜
别来春半，触目柔肠断。砌下落梅如雪乱，拂了一身还满。
柔
肠断
一作：愁肠断
雁来音信无凭，路遥归梦难成。离恨恰如春草，更行更远还生。
----------------------------number 4721----------------------------
相思令
吴山青
清朝
林逋
吴山青。越山青。两岸青山相对迎。争忍有离情。
君泪盈。妾泪盈。罗带同心结未成。江边潮已平。
----------------------------number 4722----------------------------
捣练子令
深院静
宋朝
李煜
深院静，小庭空，断续寒砧断续风。
无奈夜长人不寐，数声和月到帘栊。
----------------------------number 4723----------------------------
破阵子
四十年来家国
宋朝
李煜
四十年来家国，三千里地山河。凤阁龙楼连霄汉，玉树琼枝作烟萝，几曾识干戈？
一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。
----------------------------number 4724----------------------------
渔家傲
秋思
清朝
范仲淹
塞下秋来风景异，衡阳雁去无留意。四面边声连角起，千嶂里，长烟落日孤城闭。
浊酒一杯家万里，燕然未勒归无计。羌管悠悠霜满地，人不寐，将军白发征夫泪。
----------------------------number 4725----------------------------
蝶恋花
伫倚危楼风细细
清朝
柳永
伫倚危楼风细细。望极春愁，黯黯生天际。草色烟光残照里。无言谁会凭阑意。
阑
通
栏
拟把疏狂图一醉。对酒当歌，强乐还无味。衣带渐宽终不悔。为伊消得人憔悴。
----------------------------number 4726----------------------------
浣溪沙
一曲新词酒一杯
清朝
晏殊
一曲新词酒一杯，去年天气旧亭台。夕阳西下几时回？
无可奈何花落去，似曾相识燕归来。小园香径独徘徊。
----------------------------number 4727----------------------------
踏莎行
候馆梅残
清朝
欧阳修
候馆梅残，溪桥柳细。草薰风暖摇征辔。离愁渐远渐无穷，迢迢不断如春水。
寸寸柔肠，盈盈粉泪。楼高莫近危阑倚。平芜尽处是春山，行人更在春山外。
----------------------------number 4728----------------------------
定风波
自春来
清朝
柳永
自春来、惨绿愁红，芳心是事可可。日上花梢，莺穿柳带，犹压香衾卧。暖酥消，腻云亸。终日厌厌倦梳裹。无那。恨薄清一去，音书无个。
早知恁么。悔当初、不把雕鞍锁。向鸡窗、只与蛮笺象管，拘束教吟课。镇相随，莫抛躲。针线闲拈伴伊坐。和我。免使年少，光阴虚过。
----------------------------number 4729----------------------------
生查子
元夕
清朝
欧阳修
去年元夜时，花市灯如昼。
月上柳梢头，人约黄昏后。
今年元夜时，月与灯依旧。
不见去年人，泪湿春衫袖。
泪
湿
：一作：满
----------------------------number 4730----------------------------
浣溪沙
一向年光有限身
清朝
晏殊
一向年光有限身。等闲离别易销魂。酒筵歌席莫辞频。
满目山河空念远，落花风雨更伤春。不如怜取眼前人。
----------------------------number 4731----------------------------
蝶恋花
庭院深深深几许
清朝
欧阳修
庭院深深深几许，杨柳堆烟，帘幕无重数。玉勒雕鞍游冶处，楼高不见章台路。
雨横风狂三月暮，门掩黄昏，无计留春住。泪眼问花花不语，乱红飞过秋千去。
----------------------------number 4732----------------------------
雨霖铃
寒蝉凄切
清朝
柳永
寒蝉凄切，对长亭晚，骤雨初歇。都门帐饮无绪，留恋处，兰舟催发。执手相看泪眼，竟无语凝噎。念去去，千里烟波，暮霭沉沉楚天阔。
多情自古伤离别，更那堪冷落清秋节！今宵酒醒何处？杨柳岸，晓风残月。此去经年，应是良辰好景虚设。便纵有千种风情，更与何人说？
好景
一人：美景
----------------------------number 4733----------------------------
清平乐
红笺小字
清朝
晏殊
红笺小字。说尽平生意。鸿雁在云鱼在水。惆怅此情难寄。
斜阳独倚西楼。遥山恰对帘钩。人面不知何处，绿波依旧东流。
----------------------------number 4734----------------------------
渔家傲
花底忽闻敲两桨
清朝
欧阳修
花底忽闻敲两桨。逡巡女伴来寻访。酒盏旋将荷叶当。莲舟荡。时时盏里生红浪。
花气酒香清厮酿。花腮酒面红相向。醉倚绿阴眠一饷。惊起望。船头阁在沙滩上。
----------------------------number 4735----------------------------
望海潮
东南形胜
清朝
柳永
东南形胜，三吴都会，钱塘自古繁华。烟柳画桥，风帘翠幕，参差十万人家。云树绕堤沙。怒涛卷霜雪，天堑无涯。市列珠玑，户盈罗绮竞豪奢。
重湖叠巘清嘉。有三秋桂子，十里荷花。羌管弄晴，菱歌泛夜，嬉嬉钓叟莲娃。千骑拥高牙。乘醉听箫鼓，吟赏烟霞。异日图将好景，归去凤池夸。
----------------------------number 4736----------------------------
蝶恋花
槛菊愁烟兰泣露
清朝
晏殊
槛菊愁烟兰泣露。罗幕轻寒，燕子双飞去。明月不谙离恨苦。斜光到晓穿朱户。
双飞去
一作：双来去
昨夜西风凋碧树。独上高楼，望尽天涯路。欲寄彩笺兼尺素。山长水阔知何处。
----------------------------number 4737----------------------------
八声甘州
对潇潇暮雨洒江天
清朝
柳永
对潇潇暮雨洒江天，一番洗清秋。渐霜风凄紧，关河冷落，残照当楼。是处红衰翠减，苒苒物华休。唯有长江水，无语东流。
不忍登高临远，望故乡渺邈，归思难收。叹年来踪迹，何事苦淹留？想佳人，妆楼颙望，误几回、天际识归舟。争知我，倚栏杆处，正恁凝愁！
----------------------------number 4738----------------------------
破阵子
春景
清朝
晏殊
燕子来时新社，梨花落后清明。池上碧苔三四点，叶底黄鹂一两声。日长飞絮轻。
巧笑东邻女伴，采桑径里逢迎。疑怪昨宵春梦好，元是今朝斗草赢。笑从双脸生。
----------------------------number 4739----------------------------
浪淘沙
把酒祝东风
清朝
欧阳修
把酒祝东风。且共从容。垂杨紫陌洛城东。总是当时携手处，游遍芳丛。
聚散苦匆匆。此恨无穷。今年花胜去年红。可惜明年花更好，知与谁同。
----------------------------number 4740----------------------------
玉楼春
春景
清朝
宋祁
东城渐觉风光好。縠皱波纹迎客棹。绿杨烟外晓寒轻，红杏枝头春意闹。
浮生长恨欢娱少。肯爱千金轻一笑。为君持酒劝斜阳，且向花间留晚照。
----------------------------number 4741----------------------------
卜算子
送鲍浩然之浙东
清朝
王观
水是眼波横，山是眉峰聚。欲问行人去那边？眉眼盈盈处。
才始送春归，又送君归去。若到江南赶上春，千万和春住。
----------------------------number 4742----------------------------
贺圣朝
留别
清朝
叶清臣
满斟绿醑留君住。莫匆匆归去。三分春色二分愁，更一分风雨。
花开花谢、都来几许。且高歌休诉。不知来岁牡丹时，再相逢何处。
----------------------------number 4743----------------------------
临江仙
梦后楼台高锁
清朝
晏几道
梦后楼台高锁，酒醒帘幕低垂。去年春恨却来时。落花人独立，微雨燕双飞。
记得小苹初见，两重心字罗衣。琵琶弦上说相思。当时明月在，曾照彩云归。
----------------------------number 4744----------------------------
诉衷情
眉意
清朝
欧阳修
清晨帘幕卷轻霜。呵手试梅妆。都缘自有离恨，故画作远山长。
思往事，惜流芳。易成伤。拟歌先敛，欲笑还颦，最断人肠。
----------------------------number 4745----------------------------
桂枝香
登临送目
清朝
王安石
登临送目，正故国晚秋，天气初肃。千里澄江似练，翠峰如簇。归帆去棹残阳里，背西风，酒旗斜矗。彩舟云淡，星河鹭起，画图难足。
归帆
一作：征帆
念往昔，繁华竞逐，叹门外楼头，悲恨相续。千古凭高对此，谩嗟荣辱。六朝旧事随流水，但寒烟衰草凝绿。至今商女，时时犹唱，后庭遗曲。
----------------------------number 4746----------------------------
念奴娇
赤壁怀古
清朝
苏轼
大江东去，浪淘尽，千古风流人物。
故垒西边，人道是，三国周郎赤壁。
乱石穿空，惊涛拍岸，卷起千堆雪。
江山如画，一时多少豪杰。
遥想公瑾当年，小乔初嫁了，雄姿英发。
羽扇纶巾，谈笑间，樯橹灰飞烟灭。
樯橹
一作：强掳
故国神游，多情应笑我，早生华发。
人生如梦，一尊还酹江月。
人生
一作：人间；尊
通：樽
----------------------------number 4747----------------------------
清平乐
留人不住
清朝
晏几道
留人不住。醉解兰舟去。一棹碧涛春水路。过尽晓莺啼处。
渡头杨柳青青。枝枝叶叶离情。此后锦书休寄，画楼云雨无凭。
----------------------------number 4748----------------------------
鹧鸪天
彩袖殷勤捧玉钟
清朝
晏几道
彩袖殷勤捧玉钟。当年拚却醉颜红。舞低杨柳楼心月，歌尽桃花扇底风。
从别后，忆相逢。几回魂梦与君同。今宵剩把银釭照，犹恐相逢是梦中。
----------------------------number 4749----------------------------
西江月
世事一场大梦
清朝
苏轼
世事一场大梦，人生几度秋凉？夜来风叶已鸣廊。看取眉头鬓上。
秋凉
一作：新凉
酒贱常愁客少，月明多被云妨。中秋谁与共孤光。把盏凄然北望。
----------------------------number 4750----------------------------
阮郎归
旧香残粉似当初
清朝
晏几道
旧香残粉似当初。人情恨不如。一春犹有数行书。秋来书更疏。
衾凤冷，枕鸳孤。愁肠待酒舒。梦魂纵有也成虚。那堪和梦无。
----------------------------number 4751----------------------------
临江仙
夜饮东坡醒复醉
清朝
苏轼
夜饮东坡醒复醉，归来仿佛三更。家童鼻息已雷鸣。敲门都不应，倚杖听江声。
长恨此身非我有，何时忘却营营。夜阑风静縠纹平。小舟从此逝，江海寄余生。
----------------------------number 4752----------------------------
水龙吟
次韵章质夫杨花词
清朝
苏轼
似花还似非花，也无人惜从教坠。抛家傍路，思量却是，无情有思。萦损柔肠，困酣娇眼，欲开还闭。梦随风万里，寻郎去处，又还被莺呼起。
不恨此花飞尽，恨西园，落红难缀。晓来雨过，遗踪何在？一池萍碎。春色三分，二分尘土，一分流水。细看来，不是杨花，点点是离人泪。
----------------------------number 4753----------------------------
定风波
南海归赠王定国侍人寓娘
清朝
苏轼
常羡人间琢玉郎。天教分付点酥娘。尽道清歌传皓齿。风起。雪飞炎海变清凉。
天教分付
一作：天应乞与
万里归来颜愈少。微笑。笑时犹带岭梅香。试问岭南应不好。却道。此心安处是吾乡。
----------------------------number 4754----------------------------
定风波
三月七日
清朝
苏轼
三月七日，沙湖道中遇雨。雨具先去，同行皆狼狈，余独不觉，已而遂晴，故作此。
莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。
料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。
----------------------------number 4755----------------------------
水调歌头
丙辰中秋
清朝
苏轼
丙辰中秋，欢饮达旦，大醉，作此篇，兼怀子由。
明月几时有？把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间？
何事
一作：何时；又恐
一作：惟
唯恐
转朱阁，低绮户，照无眠。不应有恨，何事长向别时圆？人有悲欢离合，月有阴晴圆缺，此事古难全。但愿人长久，千里共婵娟。
----------------------------number 4756----------------------------
水仙子
夜雨
唐朝
徐再思
一声梧叶一声秋，一点芭蕉一点愁，三更归梦三更后。
落灯花棋未收，叹新丰孤馆人留。
枕上十年事，江南二老忧，都到心头。
----------------------------number 4757----------------------------
卜算子
黄州定慧院寓居作
清朝
苏轼
缺月挂疏桐，漏断人初静。时见幽人独往来，缥缈孤鸿影。
时见
一作：谁见
惊起却回头，有恨无人省。拣尽寒枝不肯栖，寂寞沙洲冷。
----------------------------number 4758----------------------------
减字木兰花
竞渡
清朝
黄裳
红旗高举。飞出深深杨柳渚。鼓击春雷。直破烟波远远回。欢声震地。惊退万人争战气。金碧楼西。衔得锦标第一归。
----------------------------number 4759----------------------------
满庭芳
山抹微云
清朝
秦观
山抹微云，天连衰草，画角声断谯门。暂停征棹，聊共引离尊。多少蓬莱旧事，空回首、烟霭纷纷。斜阳外，寒鸦万点，流水绕孤村。
销魂。当此际，香囊暗解，罗带轻分。谩赢得、青楼薄幸名存。此去何时见也，襟袖上、空惹啼痕。伤情处，高城望断，灯火已黄昏。
----------------------------number 4760----------------------------
江城子
密州出猎
宋朝
苏轼
老夫聊发少年狂，左牵黄，右擎苍，锦帽貂裘，千骑卷平冈。为报倾城随太守，亲射虎，看孙郎。
酒酣胸胆尚开张，鬓微霜，又何妨？持节云中，何日遣冯唐？会挽雕弓如满月，西北望，射天狼。
彫
通：雕
----------------------------number 4761----------------------------
江城子
西城杨柳弄春柔
清朝
秦观
西城杨柳弄春柔。动离忧。泪难收。犹记多情，曾为系归舟。碧野朱桥当日事，人不见，水空流。
韶华不为少年留。恨悠悠。几时休。飞絮落花时候、一登楼。便做春江都是泪，流不尽，许多愁。
----------------------------number 4762----------------------------
眼儿媚
杨柳丝丝弄轻柔
清朝
王雱
杨柳丝丝弄轻柔，烟缕织成愁。海棠未雨，梨花先雪，一半春休。
而今往事难重省，归梦绕秦楼。相思只在：丁香枝上，豆蔻梢头。
----------------------------number 4763----------------------------
江城子
乙卯正月二十日夜记梦
清朝
苏轼
十年生死两茫茫，不思量，自难忘。千里孤坟，无处话凄凉。纵使相逢应不识，尘满面，鬓如霜。
夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜，短松冈。
----------------------------number 4764----------------------------
念奴娇
断虹霁雨
清朝
黄庭坚
因以金荷酌众客。客有孙彦立，善吹笛。援笔作乐府长短句，文不加点。
断虹霁雨，净秋空，山染修眉新绿。桂影扶疏，谁便道，今夕清辉不足。万里青天，姮娥何处，驾此一轮玉。寒光零乱，为谁偏照醽醁。
年少从我追游，晚凉幽径，绕张园森木。共倒金荷家万里，欢得尊前相属。老子平生，江南江北，最爱临风曲。孙郎微笑，坐来声喷霜竹。
----------------------------number 4765----------------------------
回车驾言迈
当代
佚名
回车驾言迈，悠悠涉长道。
四顾何茫茫，东风摇百草。
所遇无故物，焉得不速老。
盛衰各有时，立身苦不早。
人生非金石，岂能长寿考？
奄忽随物化，荣名以为宝。
----------------------------number 4766----------------------------
鹊桥仙
纤云弄巧
清朝
秦观
纤云弄巧，飞星传恨，银汉迢迢暗度。金风玉露一相逢，便胜却人间无数。
度
通：渡
柔情似水，佳期如梦，忍顾鹊桥归路。两情若是久长时，又岂在朝朝暮暮。
----------------------------number 4767----------------------------
蝶恋花
春景
清朝
苏轼
花褪残红青杏小。燕子飞时，绿水人家绕。枝上柳绵吹又少。天涯何处无芳草。
墙里秋千墙外道。墙外行人，墙里佳人笑。笑渐不闻声渐悄。多情却被无情恼。
----------------------------number 4768----------------------------
水调歌头
游览
清朝
黄庭坚
瑶草一何碧，春入武陵溪。溪上桃花无数，花上有黄鹂。我欲穿花寻路，直入白云深处，浩气展虹霓。只恐花深里，红露湿人衣。
坐玉石，欹玉枕。拂金徽。谪仙何处，无人伴我白螺杯。我为灵芝仙草，不为朱唇丹脸，长啸亦何为。醉舞下山去，明月逐人归。
----------------------------number 4769----------------------------
凛凛岁云暮
当代
佚名
凛凛岁云暮，蝼蛄夕鸣悲。
凉风率已厉，游子寒无衣。
锦衾遗洛浦，同袍与我违。
独宿累长夜，梦想见容辉。
良人惟古欢，枉驾惠前绥。
愿得常巧笑，携手同车归。
既来不须臾，又不处重闱。
亮无晨风翼，焉能凌风飞？
眄睐以适意，引领遥相睎。
徙倚怀感伤，垂涕沾双扉。
----------------------------number 4770----------------------------
清平乐
春归何处
清朝
黄庭坚
春归何处。寂寞无行路。若有人知春去处。唤取归来同住。
春无踪迹谁知。除非问取黄鹂。百啭无人能解，因风飞过蔷薇。
----------------------------number 4771----------------------------
永遇乐
彭城夜宿燕子楼
清朝
苏轼
彭城夜宿燕子楼，梦盼盼，因作此词。
明月如霜，好风如水，清景无限。曲港跳鱼，圆荷泻露，寂寞无人见。紞如三鼓，铿然一叶，黯黯梦云惊断。夜茫茫，重寻无处，觉来小园行遍。
天涯倦客，山中归路，望断故园心眼。燕子楼空，佳人何在，空锁楼中燕。古今如梦，何曾梦觉，但有旧欢新怨。异时对，黄楼夜景，为余浩叹。
----------------------------number 4772----------------------------
踏莎行
郴州旅舍
清朝
秦观
雾失楼台，月迷津渡。桃源望断无寻处。可堪孤馆闭春寒，杜鹃声里斜阳暮。
驿寄梅花，鱼传尺素。砌成此恨无重数。郴江幸自绕郴山，为谁流下潇湘去。
----------------------------number 4773----------------------------
渔家傲
小雨纤纤风细细
清朝
朱服
小雨纤纤风细细，万家杨柳青烟里。恋树湿花飞不起，愁无比，和春付与东流水。
九十光阴能有几？金龟解尽留无计。寄语东阳沽酒市，拼一醉，而今乐事他年泪。
----------------------------number 4774----------------------------
浣溪沙
漠漠轻寒上小楼
清朝
秦观
漠漠轻寒上小楼。晓阴无赖似穷秋。淡烟流水画屏幽。
自在飞花轻似梦，无边丝雨细如愁。宝帘闲挂小银钩。
----------------------------number 4775----------------------------
浣溪沙
游蕲水清泉寺
清朝
苏轼
游蕲水清泉寺，寺临兰溪，溪水西流。
山下兰芽短浸溪，松间沙路净无泥，潇潇暮雨子规啼。
潇潇
一作：萧萧
谁道人生无再少？门前流水尚能西！休将白发唱黄鸡。
----------------------------number 4776----------------------------
半死桐
重过阊门万事非
清朝
贺铸
重过阊门万事非。同来何事不同归。梧桐半死清霜后，头白鸳鸯失伴飞。
原上草，露初晞。旧栖新垅两依依。空床卧听南窗雨，谁复挑灯夜补衣。
----------------------------number 4777----------------------------
浣溪沙
簌簌衣巾落枣花
清朝
苏轼
簌簌衣巾落枣花，村南村北响缫车，牛衣古柳卖黄瓜。
一作
缲车
酒困路长惟欲睡，日高人渴漫思茶。敲门试问野人家。
----------------------------number 4778----------------------------
卜算子
我住长江头
清朝
李之仪
我住长江头，君住长江尾。日日思君不见君，共饮长江水。
此水几时休，此恨何时已。只愿君心似我心，定不负相思意。
----------------------------number 4779----------------------------
八六子
倚危亭
清朝
秦观
倚危亭。恨如芳草，萋萋刬尽还生。念柳外青骢别后，水边红袂分时，怆然暗惊。
无端天与娉婷。夜月一帘幽梦，春风十里柔情。怎奈向、欢娱渐随流水，素弦声断，翠绡香减，那堪片片飞花弄晚，蒙蒙残雨笼晴。正销凝。黄鹂又啼数声。
----------------------------number 4780----------------------------
青玉案
凌波不过横塘路
清朝
贺铸
凌波不过横塘路。但目送、芳尘去。锦瑟华年谁与度。月桥花院，琐窗朱户。只有春知处。
飞云冉冉蘅皋暮。彩笔新题断肠句。若问闲情都几许。一川烟草，满城风絮。梅子黄时雨。
闲
情
一作：愁
----------------------------number 4781----------------------------
六州歌头
少年侠气
清朝
贺铸
少年侠气，交结五都雄。肝胆洞。毛发耸。立谈中。死生同。一诺千金重。推翘勇。矜豪纵。轻盖拥。联飞鞚。斗城东。轰饮酒垆，春色浮寒瓮。吸海垂虹。闲呼鹰嗾犬，白羽摘雕弓。狡穴俄空。乐匆匆。
似黄粱梦。辞丹凤。明月共。漾孤篷。官冗從。怀倥偬。落尘笼。簿书丛。鹖弁如云众。供粗用。忽奇功。笳鼓动。渔阳弄。思悲翁。不请长缨，系取天骄种。剑吼西风。恨登山临水，手寄七弦桐。目送归鸿。
----------------------------number 4782----------------------------
思吴江歌
汉朝
张翰
秋风起兮木叶飞，吴江水兮鲈正肥。
三千里兮家未归，恨难禁兮仰天悲。
----------------------------number 4783----------------------------
南柯子
十里青山远
清朝
仲殊
十里青山远，潮平路带沙。数声啼鸟怨年华。又是凄凉时候，在天涯。
白露收残月，清风散晓霞。绿杨堤畔问荷花：记得年时沽酒，那人家？
----------------------------number 4784----------------------------
兰陵王
柳
清朝
周邦彦
柳阴直。烟里丝丝弄碧。隋堤上、曾见几番，拂水飘绵送行色。登临望故国。谁识。京华倦客。长亭路，年去岁来，应折柔条过千尺。
闲寻旧踪迹。又酒趁哀弦，灯照离席。梨花榆火催寒食。愁一箭风快，半篙波暖，回头迢递便数驿。望人在天北。
凄恻。恨堆积。渐别浦萦回，津堠岑寂。斜阳冉冉春无极。念月榭携手，露桥闻笛。沈思前事，似梦里，泪暗滴。
----------------------------number 4785----------------------------
摸鱼儿
东皋寓居
清朝
晁补之
买陂塘、旋栽杨柳，依稀淮岸江浦。东皋嘉雨新痕涨，沙觜鹭来鸥聚。堪爱处最好是、一川夜月光流渚。无人独舞。任翠幄张天，柔茵藉地，酒尽未能去。
青绫被，莫忆金闺故步。儒冠曾把身误。弓刀千骑成何事，荒了邵平瓜圃。君试觑。满青镜、星星鬓影今如许。功名浪语。便似得班超，封侯万里，归计恐迟暮。
----------------------------number 4786----------------------------
苏幕遮
燎沉香
清朝
周邦彦
燎沉香，消溽暑。鸟雀呼晴，侵晓窥檐语。叶上初阳干宿雨、水面清圆，一一风荷举。
故乡遥，何日去。家住吴门，久作长安旅。五月渔郎相忆否。小楫轻舟，梦入芙蓉浦。
----------------------------number 4787----------------------------
咏怀八十二首
其一
汉朝
阮籍
夜中不能寐，起坐弹鸣琴。
薄帷鉴明月，清风吹我襟。
孤鸿号外野，翔鸟鸣北林。
徘徊将何见？忧思独伤心。
----------------------------number 4788----------------------------
夜游宫
叶下斜阳照水
清朝
周邦彦
叶下斜阳照水。卷轻浪、沈沈千里。桥上酸风射眸子。立多时，看黄昏，灯火市。
古屋寒窗底。听几片、井桐飞坠。不恋单衾再三起。有谁知，为萧娘，书一纸。
----------------------------number 4789----------------------------
点绛唇
绍兴乙卯登绝顶小亭
清朝
叶梦得
缥缈危亭，笑谈独在千峰上。与谁同赏。万里横烟浪。
老去情怀，犹作天涯想。空惆怅。少年豪放。莫学衰翁样。
----------------------------number 4790----------------------------
南歌子
天上星河转
清朝
李清照
天上星河转，人间帘幕垂。凉生枕簟泪痕滋。起解罗衣聊问、夜何其。
翠贴莲蓬小，金销藕叶稀。旧时天气旧时衣。只有情怀不似、旧家时。
----------------------------number 4791----------------------------
蝶恋花
春涨一篙添水面
清朝
范成大
春涨一篙添水面。芳草鹅儿，绿满微风岸。画舫夷犹湾百转。横塘塔近依前远。
江国多寒农事晚。村北村南，谷雨才耕遍。秀麦连冈桑叶贱。看看尝面收新茧。
----------------------------number 4792----------------------------
一剪梅
红藕香残玉簟秋
清朝
李清照
红藕香残玉簟秋。轻解罗裳，独上兰舟。云中谁寄锦书来，雁字回时，月满西楼。
花自飘零水自流。一种相思，两处闲愁。此情无计可消除，才下眉头，却上心头。
----------------------------number 4793----------------------------
酌贪泉
汉朝
吴隐之
古人云此水，一歃怀千金。
试使夷齐饮，终当不易心。
----------------------------number 4794----------------------------
采桑子
恨君不似江楼月
清朝
吕本中
恨君不似江楼月，南北东西，南北东西，只有相随无别离。
恨君却似江楼月，暂满还亏，暂满还亏，待得团圆是几时？
----------------------------number 4795----------------------------
渔家傲
天接云涛连晓雾
清朝
李清照
天接云涛连晓雾。星河欲转千帆舞。仿佛梦魂归帝所。闻天语。殷勤问我归何处。
我报路长嗟日暮。学诗谩有惊人句。九万里风鹏正举。风休住。蓬舟吹取三山去。
----------------------------number 4796----------------------------
相见欢
金陵城上西楼
清朝
朱敦儒
金陵城上西楼。倚清秋。万里夕阳垂地、大江流。
中原乱。簪樱散。几时收。试倩悲风吹泪、过扬州。
----------------------------number 4797----------------------------
如梦令
常记溪亭日暮
清朝
李清照
常记溪亭日暮，沉醉不知归路。
兴尽晚回舟，误入藕花深处。
争渡，争渡，惊起一滩鸥鹭。
----------------------------number 4798----------------------------
鹧鸪天
西都作
清朝
朱敦儒
我是清都山水郎，天教懒慢带疏狂。曾批给露支风敕，累奏留云借月章。
诗万首，酒千觞，几曾着眼看侯王？玉楼金阙慵归去，且插梅花醉洛阳。
版本一
我是清都山水郎。天教分付与疏狂。曾批给雨支风券，累上留云借月章。
诗万首，酒千觞。几曾著眼看侯王。玉楼金阙慵归去，且插梅花醉洛阳。
版本二
----------------------------number 4799----------------------------
如梦令
昨夜雨疏风骤
清朝
李清照
昨夜雨疏风骤，浓睡不消残酒。试问卷帘人，却道海棠依旧。知否，知否？应是绿肥红瘦。
----------------------------number 4800----------------------------
减字木兰花
题雄州驿
清朝
蒋氏女
朝云横度。辘辘车声如水去。白草黄沙。月照孤村三两家。
飞鸿过也。万结愁肠无昼夜。渐近燕山。回首乡关归路难。
----------------------------number 4801----------------------------
凤凰台上忆吹箫
香冷金猊
清朝
李清照
香冷金猊，被翻红浪，起来慵自梳头。任宝奁尘满，日上帘钩。生怕离怀别苦，多少事、欲说还休。新来瘦，非于病酒，不是悲秋。
休休，这回去也，千万遍《阳关》，也则难留。念武陵人远，烟锁秦楼。惟有楼前流水，应念我、终日凝眸。凝眸处，从今又添，一段新愁。
版本一
香冷金猊，被翻红浪，起来人未梳头。任宝奁闲掩，日上帘钩。生怕闲愁暗恨，多少事、欲说还休。今年瘦，非干病酒，不是悲秋。
明朝，者回去也，千万遍阳关，也即难留。念武陵春晚，云锁重楼。记取楼前绿水，应念我、终日凝眸。凝眸处，从今更数，几段新愁。
版本二
----------------------------number 4802----------------------------
南柯子
山冥云阴重
清朝
王炎
山冥云阴重，天寒雨意浓。数枝幽艳湿啼红。莫为惜花惆怅、对东风。
蓑笠朝朝出，沟塍处处通。人间辛苦是三农。要得一犁水足、望年丰。
----------------------------number 4803----------------------------
忆王孙
春词
清朝
李重元
萋萋芳草忆王孙。柳外楼高空断魂。杜宇声声不忍闻。欲黄昏。雨打梨花深闭门。
----------------------------number 4804----------------------------
燕山亭
北行见杏花
清朝
赵佶
裁剪冰绡，轻叠数重，淡著胭脂匀注。新样靓妆，艳溢香融，羞杀蕊珠宫女。易得凋零，更多少、无情风雨。愁苦。闲院落凄凉，几番春暮。
凭寄离恨重重，者双燕，何曾会人言语。天遥地远，万水千山，知他故宫何处。怎不思量，除梦里、有时曾去。无据
和梦也新来不做。
----------------------------number 4805----------------------------
清平乐
年年雪里
清朝
李清照
年年雪里。常插梅花醉。挼尽梅花无好意。赢得满衣清泪。
今年海角天涯。萧萧两鬓生华。看取晚来风势，故应难看梅花。
----------------------------number 4806----------------------------
临江仙
夜登小阁忆洛中旧游
清朝
陈与义
忆昔午桥桥上饮，坐中多是豪英。长沟流月去无声。杏花疏影里，吹笛到天明。
二十余年如一梦，此身虽在堪惊。闲登小阁看新晴。古今多少事，渔唱起三更。
----------------------------number 4807----------------------------
小重山
昨夜寒蛩不住鸣
清朝
岳飞
昨夜寒蛩不住鸣。惊回千里梦，已三更。起来独自绕阶行。人悄悄，帘外月胧明。
白首为功名。旧山松竹老，阻归程。欲将心事付瑶琴。知音少，弦断有谁听。
----------------------------number 4808----------------------------
醉花阴
薄雾浓云愁永昼
清朝
李清照
薄雾浓云愁永昼，瑞脑销金兽。佳节又重阳，玉枕纱厨，半夜凉初透。
橱
通：厨；销
通：消
东篱把酒黄昏后，有暗香盈袖。莫道不销魂，帘卷西风，人比黄花瘦。
人比
一作：人似
----------------------------number 4809----------------------------
满江红
写怀
清朝
岳飞
怒发冲冠，凭栏处、潇潇雨歇。抬望眼，仰天长啸，壮怀激烈。三十功名尘与土，八千里路云和月。莫等闲、白了少年头，空悲切。
栏
通：阑
靖康耻，犹未雪。臣子恨，何时灭！驾长车，踏破贺兰山缺。壮志饥餐胡虏肉，笑谈渴饮匈奴血。待从头、收拾旧山河，朝天阙。
壮志
一作：壮士；兰山缺
一作：兰山阙
----------------------------number 4810----------------------------
于长安归还扬州九月九日行薇山亭赋韵
长安九日诗
江总
心逐南云逝，形随北雁来。
故乡篱下菊，今日几花开。
----------------------------number 4811----------------------------
点绛唇
蹴罢秋千
清朝
李清照
蹴罢秋千，起来慵整纤纤手。露浓花瘦，薄汗轻衣透。
见客入来，袜刬金钗溜。和羞走，倚门回首，却把青梅嗅。
----------------------------number 4812----------------------------
钗头凤
世情薄
清朝
唐婉
世情薄，人情恶，雨送黄昏花易落。晓风干，泪痕残。欲笺心事，独语斜阑。难，难，难！
人成各，今非昨，病魂常似秋千索。角声寒，夜阑珊。怕人寻问，咽泪装欢。瞒，瞒，瞒！
装
欢
通：妆
----------------------------number 4813----------------------------
卜算子
独自上层楼
清朝
程垓
独自上层楼，楼外青山远。望以斜阳欲尽时，不见西飞雁。
独自下层楼，楼下蛩声怨。待到黄昏月上时，依旧柔肠断。
----------------------------number 4814----------------------------
霜天晓角
题采石蛾眉亭
清朝
韩元吉
倚天绝壁。直下江千尺。天际两蛾凝黛，愁与恨、几时极。
怒潮风正急。酒醒闻塞笛。试问谪仙何处，青山外、远烟碧。
----------------------------number 4815----------------------------
咏傀儡
清朝
杨亿
鲍老当筵笑郭郎，笑他舞袖太郎当。
若教鲍老当筵舞，转更郎当舞袖长。
----------------------------number 4816----------------------------
卜算子
不是爱风尘
清朝
严蕊
不是爱风尘，似被前缘误。花落花开自有时，总赖东君主。
去也终须去，住也如何住！若得山花插满头，莫问奴归处。
----------------------------number 4817----------------------------
六州歌头
长淮望断
清朝
张孝祥
长淮望断，关塞莽然平。征尘暗，霜风劲，悄边声。黯销凝。追想当年事，殆天数，非人力，洙泗上，弦歌地，亦膻腥。隔水毡乡，落日牛羊下，区脱纵横。看名王宵猎，骑火一川明。笳鼓悲鸣。遣人惊。
念腰间箭，匣中剑，空埃蠹，竟何成。时易失，心徒壮，岁将零。渺神京。干羽方怀远，静烽燧，且休兵。冠盖使，纷驰骛，若为情。闻道中原遗老，常南望、羽葆霓旌。使行人到此，忠愤气填膺。有泪如倾。
----------------------------number 4818----------------------------
水调歌头
和庞佑父
清朝
张孝祥
雪洗虏尘静，风约楚云留。何人为写悲壮，吹角古城楼。湖海平生豪气，关塞如今风景，剪烛看吴钩。剩喜燃犀处，骇浪与天浮。
忆当年，周与谢，富春秋，小乔初嫁，香囊未解，勋业故优游。赤壁矶头落照，肥水桥边衰草，渺渺唤人愁。我欲剩风去，击楫誓中流。
----------------------------number 4819----------------------------
钗头凤
红酥手
清朝
陆游
红酥手，黄縢酒，满城春色宫墙柳。东风恶，欢情薄。一怀愁绪，几年离索。错、错、错。
春如旧，人空瘦，泪痕红浥鲛绡透。桃花落，闲池阁。山盟虽在，锦书难托。莫、莫、莫！
----------------------------number 4820----------------------------
念奴娇
过洞庭
清朝
张孝祥
洞庭青草，近中秋，更无一点风色。玉界琼田三万顷，著我扁舟一叶。素月分辉，银河共影，表里俱澄澈。悠然心会，妙处难与君说。
著
同：着；玉界
一作：玉鉴
应念岭海经年，孤光自照，肝胆皆冰雪。短发萧骚襟袖冷，稳泛沧溟空阔。尽挹西江，细斟北斗，万象为宾客。扣舷独啸，不知今夕何夕。
沧溟
一作：沧浪
----------------------------number 4821----------------------------
卜算子
咏梅
清朝
陆游
驿外断桥边，寂寞开无主。已是黄昏独自愁，更著风和雨。
无意苦争春，一任群芳妒。零落成泥碾作尘，只有香如故。
----------------------------number 4822----------------------------
西江月
阻风山峰下
清朝
张孝祥
满载一船秋色，平铺十里湖光。波神留我看斜阳，放起鳞鳞细浪。
明日风回更好，今宵露宿何妨？水晶宫里奏霓裳，准拟岳阳楼上。
----------------------------number 4823----------------------------
柳枝词
清朝
郑文宝
亭亭画舸系春潭，直到行人酒半酣。
不管烟波与风雨，载将离恨过江南。
----------------------------number 4824----------------------------
夜游宫
记梦寄师伯浑
清朝
陆游
雪晓清笳乱起。梦游处、不知何地。铁骑无声望似水。想关河，雁门西，青海际。
睡觉寒灯里。漏声断、月斜窗纸。自许封侯在万里。有谁知，鬓虽残，心未死。
----------------------------number 4825----------------------------
摸鱼儿
更能消几番风雨
清朝
辛弃疾
淳熙己亥，自湖北漕移湖南，同官王正之置酒小山亭，为赋
更能消、几番风雨。匆匆春又归去。惜春长恨花开早，何况落红无数。春且住。见说道、天涯芳草迷归路。怨春不语。算只有殷勤，画檐蛛网，尽日惹飞絮。
长门事，准拟佳期又误。蛾眉曾有人妒。千金纵买相如赋，脉脉此情谁诉。君莫舞。君不见、玉环飞燕皆尘土。闲愁最苦。休去倚危栏，斜阳正在，烟柳断肠处。
----------------------------number 4826----------------------------
诉衷情
当年万里觅封侯
清朝
陆游
当年万里觅封侯。匹马戍梁州。关河梦断何处，尘暗旧貂裘。
胡未灭，鬓先秋。泪空流。此生谁料，心在天山，身老沧洲。
----------------------------number 4827----------------------------
菩萨蛮
书江西造口壁
清朝
辛弃疾
郁孤台下清江水，中间多少行人泪？西北望长安，可怜无数山。
青山遮不住，毕竟东流去。江晚正愁余，山深闻鹧鸪。
----------------------------number 4828----------------------------
鹧鸪天
有客慨然谈功名因追念少年时事戏作
清朝
辛弃疾
壮岁旌旗拥万夫，锦襜突骑渡江初。燕兵夜娖银胡觮，汉箭朝飞金仆姑。
追往事，叹今吾，春风不染白髭须。却将万字平戎策，换得东家种树书。
----------------------------number 4829----------------------------
青玉案
元夕
清朝
辛弃疾
东风夜放花千树。更吹落、星如雨。宝马雕车香满路。凤箫声动，玉壶光转，一夜鱼龙舞。
蛾儿雪柳黄金缕。笑语盈盈暗香去。众里寻他千百度。蓦然回首，那人却在，灯火阑珊处。
----------------------------number 4830----------------------------
西江月
遣兴
清朝
辛弃疾
醉里且贪欢笑，要愁那得工夫。近来始觉古人书。信著全无是处。
著
通：着
昨夜松边醉倒，问松我醉何如。只疑松动要来扶。以手推松曰去。
----------------------------number 4831----------------------------
清平乐
村居
清朝
辛弃疾
茅檐低小，溪上青青草。醉里吴音相媚好，白发谁家翁媪？
大儿锄豆溪东，中儿正织鸡笼。最喜小儿亡赖，溪头卧剥莲蓬。
亡
通：无
----------------------------number 4832----------------------------
永遇乐
京口北固亭怀古
清朝
辛弃疾
千古江山，英雄无觅，孙仲谋处。舞榭歌台，风流总被，雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。
元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问，廉颇老矣，尚能饭否。
----------------------------number 4833----------------------------
清平乐
独宿博山王氏庵
清朝
辛弃疾
绕床饥鼠。蝙蝠翻灯舞。屋上松风吹急雨。破纸窗间自语。
平生塞北江南。归来华发苍颜。布被秋宵梦觉，眼前万里江山。
----------------------------number 4834----------------------------
南乡子
登京口北固亭有怀
清朝
辛弃疾
何处望神州？满眼风光北固楼。千古兴亡多少事？悠悠。不尽长江滚滚流。
年少万兜鍪，坐断东南战未休。天下英雄谁敌手？曹刘。生子当如孙仲谋。
----------------------------number 4835----------------------------
水龙吟
过南剑双溪楼
清朝
辛弃疾
举头西北浮云，倚天万里须长剑。人言此地，夜深长见，斗牛光焰。我觉山高，潭空水冷，月明星淡。待燃犀下看，凭栏却怕，风雷怒，鱼龙惨。
峡束苍江对起，过危楼，欲飞还敛。元龙老矣！不妨高卧，冰壶凉簟。千古兴亡，百年悲笑，一时登览。问何人又卸，片帆沙岸，系斜阳缆？
----------------------------number 4836----------------------------
西江月
夜行黄沙道中
清朝
辛弃疾
明月别枝惊鹊，清风半夜鸣蝉。稻花香里说丰年，听取蛙声一片。
七八个星天外，两三点雨山前。旧时茅店社林边，路转溪头忽见。
溪头
一作：溪桥
----------------------------number 4837----------------------------
水调歌头
送章德茂大卿使虏
清朝
陈亮
不见南师久，谩说北群空。当场只手，毕竟还我万夫雄。自笑堂堂汉使，得似洋洋河水，依旧只流东。且复穹庐拜，曾向藁街逢。
尧之都，舜之壤，禹之封。於中应有，一个半个耻臣戎。万里腥膻如许，千古英灵安在，磅礴几时通。胡运何须问，赫日自当中。
----------------------------number 4838----------------------------
贺新郎
别茂嘉十二弟
清朝
辛弃疾
别茂嘉十二弟。鹈鴂、杜鹃实两种，见《离骚补注》
绿树听鹈鴂。更那堪、鹧鸪声住，杜鹃声切。啼到春归无寻处，苦恨芳菲都歇。算未抵、人间离别。马上琵琶关塞黑，更长门、翠辇辞金阙。看燕燕，送归妾。
将军百战身名裂向河梁、回头万里，故人长绝。易水萧萧西风冷，满座衣冠似雪。正壮士、悲歌未彻。啼鸟还知如许恨，料不啼清泪长啼血。谁共我，醉明月。
----------------------------number 4839----------------------------
贺新郎
甚矣吾衰矣
清朝
辛弃疾
意溪山欲援例者，遂作数语，庶几仿佛渊明思亲友之意云
甚矣吾衰矣。怅平生、交游零落，只今余几。白发空垂三千丈，一笑人间万事。问何物、能令公喜。我见青山多妩媚，料青山、见我应如是。情与貌，略相似。
一尊搔首东窗里。想渊明、停云诗就，此时风味。江左沈酣求名者，岂识浊醪妙理。回首叫、云飞风起。不恨古人吾不见，恨古人、不见吾狂耳。知我者，二三子。
----------------------------number 4840----------------------------
扬州慢
淮左名都
清朝
姜夔
淳熙丙申至日，予过维扬。夜雪初霁，荠麦弥望。入其城，则四顾萧条，寒水自碧，暮色渐起，戍角悲吟。予怀怆然，感慨今昔，因自度此曲。千岩老人以为有“黍离”之悲也。
淮左名都，竹西佳处，解鞍少驻初程。过春风十里。尽荠麦青青。自胡马窥江去后，废池乔木，犹厌言兵。渐黄昏，清角吹寒。都在空城。
杜郎俊赏，算而今、重到须惊。纵豆蔻词工，青楼梦好，难赋深情。二十四桥仍在，波心荡、冷月无声。念桥边红药，年年知为谁生。
----------------------------number 4841----------------------------
唐多令
芦叶满汀洲
清朝
刘过
多令，同柳阜之、刘去非、石民瞻、周嘉仲、陈孟参、孟容，时八月五日也。
芦叶满汀洲。寒沙带浅流。二十年、重过南楼。柳下系舟犹未稳，能几日、又中秋。
黄鹤断矶头。故人今在不。旧江山、浑是新愁。欲买桂花同载酒，终不是、少年游。
----------------------------number 4842----------------------------
丑奴儿
书博山道中壁
清朝
辛弃疾
少年不识愁滋味，爱上层楼。爱上层楼。为赋新词强说愁。
而今识尽愁滋味，欲说还休。欲说还休。却道天凉好个秋。
----------------------------number 4843----------------------------
破阵子
为陈同甫赋壮词以寄之
清朝
辛弃疾
醉里挑灯看剑，梦回吹角连营。八百里分麾下炙，五十弦翻塞外声。沙场秋点兵。
马作的卢飞快，弓如霹雳弦惊。了却君王天下事，赢得生前身后名。可怜白发生。
----------------------------number 4844----------------------------
点绛唇
丁未冬过吴松作
清朝
姜夔
燕雁无心，太湖西畔随云去。数峰清苦。商略黄昏雨。
第四桥边，拟共天随住。今何许。凭阑怀古。残柳参差舞。
----------------------------number 4845----------------------------
柳梢青
岳阳楼
清朝
戴复古
袖剑飞吟。洞庭青草，秋水深深。万顷波光，岳阳楼上，一快披襟。
不须携酒登临。问有酒、何人共斟。变尽人间，君山一点，自古如今。
----------------------------number 4846----------------------------
绮罗香
咏春雨
清朝
史达祖
做冷欺花，将烟困柳，千里偷催春暮。尽日冥迷，愁里欲飞还住。惊粉重、蝶宿西园，喜泥润、燕归南浦。最妨它、佳约风流，钿车不到杜陵路。
沈沈江上望极，还被春潮晚急，难寻官渡。隐约遥峰，和泪谢娘眉妩。临断岸、新绿生时，是落红、带愁流处。记当日、门掩梨花，翦灯深夜语。
----------------------------number 4847----------------------------
青玉案
年年社日停针线
南北朝
黄公绍
年年社日停针线。怎忍见、双飞燕。今日江城春已半。一身犹在，乱山深处，寂寞溪桥畔。
春衫著破谁针线。点点行行泪痕满。落日解鞍芳草岸。花无人戴，酒无人劝，醉也无人管。
----------------------------number 4848----------------------------
湘春夜月
近清明
清朝
黄孝迈
近清明。翠禽枝上消魂。可惜一片清歌，都付与黄昏。欲共柳花低诉，怕柳花轻薄，不解伤春。念楚乡旅宿，柔情别绪，谁与温存。
空樽夜泣，青山不语，残月当门。翠玉楼前，惟是有、一波湘水，摇荡湘云。天长梦短，问甚时、重见桃根。这次第，算人间没个并刀，剪断心上愁痕。
----------------------------number 4849----------------------------
霜天晓角
仪真江上夜泊
清朝
黄机
寒江夜宿。长啸江之曲。水底鱼龙惊动，风卷地、浪翻屋。
诗情吟未足。酒兴断还续。草草兴亡休问，功名泪、欲盈掬。
----------------------------number 4850----------------------------
玉楼春
春思
清朝
严仁
春风只在园西畔。荠菜花繁胡蝶乱。冰池晴绿照还空，香径落红吹已断。
意长翻恨游丝短。尽日相思罗带缓。宝奁明月不欺人，明日归来君试看。
----------------------------number 4851----------------------------
贺新郎
九日
清朝
刘克庄
湛湛长空黑。更那堪、斜风细雨，乱愁如织。老眼平生空四海，赖有高楼百尺。看浩荡、千崖秋色。白发书生神州泪，尽凄凉、不向牛山滴。追往事，去无迹。
少年自负凌云笔。到而今、春华落尽，满怀萧瑟。常恨世人新意少，爱说南朝狂客。把破帽、年年拈出。若对黄花孤负酒，怕黄花、也笑人岑寂。鸿北去，日西匿。
----------------------------number 4852----------------------------
玉楼春
戏林推
清朝
刘克庄
年年跃马长安市。客舍似家家似寄。青钱换酒日无何，红烛呼卢宵不寐。
易挑锦妇机中字。难得玉人心下事。男儿西北有神州，莫滴水西桥畔泪。
----------------------------number 4853----------------------------
一剪梅
舟过吴江
清朝
蒋捷
一片春愁待酒浇。江上舟摇，楼上帘招。秋娘渡与泰娘桥，风又飘飘，雨又萧萧。
何日归家洗客袍？银字笙调，心字香烧。流光容易把人抛，红了樱桃，绿了芭蕉。
----------------------------number 4854----------------------------
虞美人
听雨
清朝
蒋捷
少年听雨歌楼上。红烛昏罗帐。壮年听雨客舟中。江阔云低、断雁叫西风。
而今听雨僧庐下。鬓已星星也。悲欢离合总无情。一任阶前、点滴到天明。
----------------------------number 4855----------------------------
唐多令
惜别
清朝
吴文英
何处合成愁。离人心上秋。纵芭蕉、不雨也飕飕。都道晚凉天气好，有明月、怕登楼。
年事梦中休。花空烟水流。燕辞归、客尚淹留。垂柳不萦裙带住。漫长是、系行舟。
----------------------------number 4856----------------------------
清平乐
宫怨
清朝
黄升
珠帘寂寂。愁背银缸泣。记得少年初选入。三十六宫第一。
当年掌上承恩。而今冷落长门。又是羊车过也，月明花落黄昏。
----------------------------number 4857----------------------------
虎求百兽
当代
刘向
荆宣王问群臣曰
“吾闻
北方之畏昭奚恤也，果诚何如？”群臣莫对。
江乙对曰
“虎求百兽而食之，得狐。狐曰
‘子无敢食我也！天帝使我长百兽。今子食我，是逆天帝命也！子以我为不信，吾为子先行，于随我后，观百兽之见我而敢不走乎？”虎以为然，故遂与之行。兽见之，皆走。虎不知兽畏己而走也，以为畏狐也。
今王之地五千里，带甲百万，而专属之于昭奚恤，故北方之畏奚恤也，其实畏王之甲兵也！犹百兽之畏虎也！”
----------------------------number 4858----------------------------
兰陵王
丙子送春
清朝
刘辰翁
送春去。春去人间无路。秋千外，芳草连天，谁遣风沙暗南浦。依依甚意绪。漫忆海门飞絮。乱鸦过，斗转城荒，不见来时试灯处。
春去。最谁苦。但箭雁沈边，梁燕无主。杜鹃声里长门暮。想玉树凋土，泪盘如露。咸阳送客屡回顾。斜日未能度。
春去。尚来否。正江令恨别，庾信愁赋。二人皆北去。苏堤尽日风和雨。叹神游故国，花记前度。人生流落，顾孺子，共夜语。
----------------------------number 4859----------------------------
八声甘州
记玉关踏雪事清游
清朝
张炎
辛卯岁，沈尧道同余北归，各处杭、越。逾岁，尧道来问寂寞，语笑数日。又复别去。赋此曲，并寄赵学舟。
记玉关踏雪事清游，寒气脆貂裘。傍枯林古道，长河饮马，此意悠悠。短梦依然江表，老泪洒西州。一字无题外，落叶都愁。
载取白云归去，问谁留楚佩，弄影中洲？折芦花赠远，零落一身秋。向寻常、野桥流水，待招来，不是旧沙鸥。空怀感，有斜阳处，却怕登楼。
----------------------------number 4860----------------------------
二翁登泰山
佚名
　　昔有二翁，同邑
里）而居。甲翁之妻子去乡，唯叟一人而已。一日，叟携酒至乙翁第，二人对酌，不亦乐乎！乙翁曰：“向吾远游冀﹑雍，然（但）未尝登泰山，君有意同行乎？”甲翁曰：“是山余亦未登，然老矣，恐力不胜。”乙翁曰：“差矣，汝之言！曩者愚公年且九十而移山，今吾辈方逾六旬，何老之有！”甲翁曰：“甚善！”翌日，二翁偕往，越钱塘，绝长江，而至泰阴。夜宿，凌晨上山。乙翁欲扶之，甲翁曰：“吾力尚可，无需相扶。”自日出至薄暮，已至半山矣。
----------------------------number 4861----------------------------
三人成虎
当代
刘向
　　庞葱与太子质于邯郸，谓魏王曰：‘今一人言市有虎，王信之乎？’王曰：‘否。’‘二人言市有虎，王信之乎？’王曰：‘寡人疑之矣。’‘三人言市有虎，王信之乎？’王曰：‘寡人信之矣。’庞葱曰：‘夫市之无虎明矣，然而三人言而成虎。今邯郸去大梁也远于市，而议臣者过于三人，愿王察之。’王曰：‘寡人自为知。’于是辞行，而谗言先至。后太子罢质，果不得见。
庞葱
一作：庞恭
----------------------------number 4862----------------------------
师旷撞晋平公
宋朝
韩非
晋平公与群臣饮，饮酣，乃喟然叹曰：“莫乐为人君！惟其言而莫之违。”师旷侍坐于前，援琴撞之。公被衽而避，琴坏于壁。公曰：“太师谁撞？”师旷曰：“今者有小人言于侧者，故撞之。”公曰：“寡人也。”师旷曰：“哑！是非君人者之言也。”左右请除之。公曰：“释之，以为寡人戒。”
----------------------------number 4863----------------------------
王勃故事
清朝
宋祁
九月九日都督大宴滕王阁，宿命其婿作序以夸客，因出纸笔遍请客，莫敢当，至勃，泛然不辞。都督怒，起更衣，遣吏伺其文辄报。一再报，语益奇，乃矍然曰：“天才也
”请遂成文，极欢罢。勃属文，初不精思，先磨墨数升，则酣饮，引被覆面卧，及寤，援笔成篇，不易一字，时人谓勃为腹稿。
----------------------------number 4864----------------------------
画地学书
清朝
欧阳修
欧阳修，字永叔，庐陵人。四岁而孤，母郑，守节自誓，亲诲之学。家贫，至以荻画地学书。幼敏悟过人，读书辄成诵。及冠，嶷然有声。
修始在滁州，号醉翁，晚更号六一居士。天资刚劲，见义勇为，虽机阱在前，触发之不顾。放逐流离，至于再三，志气自若也。
----------------------------number 4865----------------------------
纳凉
清朝
秦观
携扙来追柳外凉，画桥南畔倚胡床。
月明船笛参差起，风定池莲自在香。
----------------------------number 4866----------------------------
金错刀行
清朝
陆游
黄金错刀白玉装，夜穿窗扉出光芒。
丈夫五十功未立，提刀独立顾八荒。
京华结交尽奇士，意气相期共生死。
千年史册耻无名，一片丹心报天子。
尔来从军天汉滨，南山晓雪玉嶙峋。
呜呼！楚虽三户能亡秦，岂有堂堂中国空无人！
----------------------------number 4867----------------------------
点绛唇
金谷年年
清朝
林逋
金谷年年，乱生春色谁为主。馀花落处。满地和烟雨。又是离歌，一阕长亭暮。王孙去。萋萋无数。南北东西路。
----------------------------number 4868----------------------------
虎丘记
魏晋
袁宏道
　　虎丘去城可七八里，其山无高岩邃壑，独以近城，故箫鼓楼船，无日无之。凡月之夜，花之晨，雪之夕，游人往来，纷错如织，而中秋为尤胜。
　　每至是日，倾城阖户，连臂而至。衣冠士女，下迨蔀屋，莫不靓妆丽服，重茵累席，置酒交衢间。从千人石上至山门，栉比如鳞，檀板丘积，樽罍云泻，远而望之，如雁落平沙，霞铺江上，雷辊电霍，无得而状。
　　布席之初，唱者千百，声若聚蚊，不可辨识。分曹部署，竟以歌喉相斗，雅俗既陈，妍媸自别。未几而摇手顿足者，得数十人而已；已而明月浮空，石光如练，一切瓦釜，寂然停声，属而和者，才三四辈；一箫，一寸管，一人缓板而歌，竹肉相发，清声亮彻，听者魂销。比至夜深，月影横斜，荇藻凌乱，则箫板亦不复用；一夫登场，四座屏息，音若细发，响彻云际，每度一字，几尽一刻，飞鸟为之徘徊，壮士听而下泪矣。
　　剑泉深不可测，飞岩如削。千顷云得天池诸山作案，峦壑竞秀，最可觞客。但过午则日光射人，不堪久坐耳。文昌阁亦佳，晚树尤可观。而北为平远堂旧址，空旷无际，仅虞山一点在望，堂废已久，余与江进之谋所以复之，欲祠韦苏州、白乐天诸公于其中；而病寻作，余既乞归，恐进之之兴亦阑矣。山川兴废，信有时哉！
　　吏吴两载，登虎丘者六。最后与江进之、方子公同登，迟月生公石上。歌者闻令来，皆避匿去。余因谓进之曰：“甚矣，乌纱之横，皂隶之俗哉！他日去官，有不听曲此石上者，如月！”今余幸得解官称吴客矣。虎丘之月，不知尚识余言否耶？
----------------------------number 4869----------------------------
绝句
竹影和诗瘦
唐朝
王庭筠
竹影和诗瘦，梅花入梦香。
可怜今夜月，不肯下西厢。
----------------------------number 4870----------------------------
春暮西园
魏晋
高启
绿池芳草满晴波，春色都从雨里过。
知是人家花落尽，菜畦今日蝶来多。
----------------------------number 4871----------------------------
出郊
魏晋
杨慎
高田如楼梯，平田如棋局。
白鹭忽飞来，点破秧针绿。
----------------------------number 4872----------------------------
凉州词二首
南北朝
王之涣
黄河远上白云间，一片孤城万仞山。
羌笛何须怨杨柳，春风不度玉门关。
单于北望拂云堆，杀马登坛祭几回。
汉家天子今神武，不肯和亲归去来。
----------------------------number 4873----------------------------
出居庸关
先秦
朱彝尊
居庸关上子规啼，饮马流泉落日低。
雨雪自飞千嶂外，榆林只隔数峰西。
----------------------------number 4874----------------------------
题《墨葡萄图》
题葡萄图
魏晋
徐渭
半生落魄已成翁
独立书斋啸晚风。
笔底明珠无处卖
闲抛闲掷野藤中。
----------------------------number 4875----------------------------
竹枝词
山桃红花满上头
唐朝
刘禹锡
山桃红花满上头，蜀江春水拍山流。
花红易衰似郎意，水流无限似侬愁。
----------------------------number 4876----------------------------
读陆放翁集
近代
梁启超
诗界千年靡靡风，兵魂销尽国魂空。
集中什九从军乐，亘古男儿一放翁。
----------------------------number 4877----------------------------
临江仙
滚滚长江东逝水
魏晋
杨慎
《廿一史弹词》第三段说秦汉开场词
滚滚长江东逝水，浪花淘尽英雄。
是非成败转头空。
青山依旧在，几度夕阳红。
白发渔樵江渚上，惯看秋月春风。
一壶浊酒喜相逢。
古今多少事，都付笑谈中。
----------------------------number 4878----------------------------
己亥岁二首
僖宗广明元年
南北朝
曹松
泽国江山入战图，生民何计乐樵苏。
凭君莫话封侯事，一将功成万骨枯。
传闻一战百神愁，两岸强兵过未休。
谁道沧江总无事，近来长共血争流。
----------------------------number 4879----------------------------
贺新郎
夏景
宋朝
苏轼
乳燕飞华屋。悄无人、桐阴转午，晚凉新浴。手弄生绡白团扇，扇手一时似玉。渐困倚、孤眠清熟。帘外谁来推绣户，枉教人、梦断瑶台曲。又却是，风敲竹。
石榴半吐红巾蹙。待浮花、浪蕊都尽，伴君幽独。秾艳一枝细看取，芳心千重似束。又恐被、秋风惊绿。若待得君来向此，花前对酒不忍触。共粉泪，两簌簌。
----------------------------number 4880----------------------------
乞巧
南北朝
林杰
七夕今宵看碧霄，牵牛织女渡河桥。
家家乞巧望秋月，穿尽红丝几万条。
----------------------------number 4881----------------------------
游山西村
宋朝
陆游
莫笑农家腊酒浑，丰年留客足鸡豚。
山重水复疑无路，柳暗花明又一村。
箫鼓追随春社近，衣冠简朴古风存。
从今若许闲乘月，拄杖无时夜叩门。
----------------------------number 4882----------------------------
去者日以疏
当代
佚名
去者日以疏，生者日已亲。
出郭门直视，但见丘与坟。
古墓犁为田，松柏摧为薪。
白杨多悲风，萧萧愁杀人！
思还故里闾，欲归道无因。
----------------------------number 4883----------------------------
夜书所见
清朝
叶绍翁
萧萧梧叶送寒声，江上秋风动客情。
知有儿童挑促织，夜深篱落一灯明。
----------------------------number 4884----------------------------
秋思
南北朝
张籍
洛阳城里见秋风，欲作家书意万重。
复恐匆匆说不尽，行人临发又开封。
----------------------------number 4885----------------------------
天净沙
秋思
唐朝
马致远
枯藤老树昏鸦，小桥流水人家，古道西风瘦马。夕阳西下，断肠人在天涯。
----------------------------number 4886----------------------------
渔家傲
平岸小桥千嶂抱
清朝
王安石
平岸小桥千嶂抱。柔蓝一水萦花草。茅屋数间窗窈窕。尘不到。时时自有春风扫。
午枕觉来闻语鸟。欹眠似听朝鸡早。忽忆故人今总老。贪梦好。茫然忘了邯郸道。
----------------------------number 4887----------------------------
闻王昌龄左迁龙标遥有此寄
南北朝
李白
杨花落尽子规啼，闻道龙标过五溪。
我寄愁心与明月，随风直到夜郎西。
随风
一作：随君
----------------------------number 4888----------------------------
牧童
令牧童答钟弱翁
南北朝
吕岩
草铺横野六七里，笛弄晚风三四声。
归来饱饭黄昏后，不脱蓑衣卧月明。
----------------------------number 4889----------------------------
过松源晨炊漆公店
清朝
杨万里
莫言下岭便无难，赚得行人空喜欢。
正入万山圈子里，一山放过一山拦。
----------------------------number 4890----------------------------
山坡羊
潼关怀古
唐朝
张养浩
峰峦如聚，波涛如怒，山河表里潼关路。望西都，意踌躇。
伤心秦汉经行处，宫阙万间都做了土。兴，百姓苦；亡，百姓苦！
----------------------------number 4891----------------------------
采薇
节选
宋朝
佚名
昔我往矣，杨柳依依。
今我来思，雨雪霏霏。
行道迟迟，载渴载饥。
我心悲伤，莫知我哀！
----------------------------number 4892----------------------------
观刈麦
南北朝
白居易
田家少闲月，五月人倍忙。
夜来南风起，小麦覆陇黄。
妇姑荷箪食，童稚携壶浆，
相随饷田去，丁壮在南冈。
足蒸暑土气，背灼炎天光，
力尽不知热，但惜夏日长。
复有贫妇人，抱子在其旁，
右手秉遗穗，左臂悬敝筐。
听其相顾言，闻者为悲伤。
家田输税尽，拾此充饥肠。
今我何功德？曾不事农桑。
吏禄三百石，岁晏有余粮，
念此私自愧，尽日不能忘。
----------------------------number 4893----------------------------
清平乐
春晚
清朝
王安国
留春不住，费尽莺儿语。满地残红宫锦污，昨夜南园风雨。
小怜初上琵琶，晓来思绕天涯。不肯画堂朱户，春风自在杨花。
----------------------------number 4894----------------------------
商山早行
南北朝
温庭筠
晨起动征铎，客行悲故乡。
鸡声茅店月，人迹板桥霜。
槲叶落山路，枳花明驿墙。
明
驿墙
一作：照
因思杜陵梦，凫雁满回塘。
----------------------------number 4895----------------------------
春夜洛城闻笛
春夜洛阳城闻笛
南北朝
李白
谁家玉笛暗飞声，散入春风满洛城。
此夜曲中闻折柳，何人不起故园情。
----------------------------number 4896----------------------------
山坡羊
骊山怀古
唐朝
张养浩
骊山四顾，阿房一炬，当时奢侈今何处？只见草萧疏，水萦纡。至今遗恨迷烟树。列国周齐秦汉楚，赢，都变做了土；输，都变做了土。
----------------------------number 4897----------------------------
朝天子
咏喇叭
魏晋
王磐
　　喇叭，唢呐，曲儿小腔儿大。官船来往乱如麻，全仗你抬声价。军听了军愁，民听了民怕。哪里去辨甚么真共假？
眼见的吹翻了这家，吹伤了那家，只吹的水尽鹅飞罢！
----------------------------number 4898----------------------------
天竺寺八月十五日夜桂子
南北朝
皮日休
玉颗珊珊下月轮，殿前拾得露华新。
至今不会天中事，应是嫦娥掷与人。
----------------------------number 4899----------------------------
野望
南北朝
王绩
东皋薄暮望，徙倚欲何依。树树皆秋色，山山唯落晖。
牧人驱犊返，猎马带禽归。相顾无相识，长歌怀采薇。
----------------------------number 4900----------------------------
羌村三首
其三
唐朝
杜甫
群鸡正乱叫，客至鸡斗争。
驱鸡上树木，始闻叩柴荆。
父老四五人，问我久远行。
手中各有携，倾榼浊复清。
莫辞酒味薄，黍地无人耕。
兵戈既未息，儿童尽东征。
请为父老歌：艰难愧深情！
歌罢仰天叹，四座泪纵横。
----------------------------number 4901----------------------------
初秋行圃
宋朝
杨万里
落日无情最有情，遍催万树暮蝉鸣。
听来咫尺无寻处，寻到旁边却不声。
----------------------------number 4902----------------------------
雁门太守行
唐朝
李贺
黑云压城城欲摧，甲光向日金鳞开。
向日
一作：向月
角声满天秋色里，塞上燕脂凝夜紫。
塞上
一作：塞土
半卷红旗临易水，霜重鼓寒声不起。
报君黄金台上意，提携玉龙为君死！
----------------------------number 4903----------------------------
四时田园杂兴
其二
宋朝
范成大
梅子金黄杏子肥，麦花雪白菜花稀。
日长篱落无人过，惟有蜻蜓蛱蝶飞。
惟
通
唯
----------------------------number 4904----------------------------
沁园春
长沙
当代
毛泽东
独立寒秋，湘江北去，橘子洲头。
看万山红遍，层林尽染；漫江碧透，百舸争流。
鹰击长空，鱼翔浅底，万类霜天竞自由。
怅寥廓，问苍茫大地，谁主沉浮？
携来百侣曾游，忆往昔峥嵘岁月稠。
恰同学少年，风华正茂；书生意气，挥斥方遒。
指点江山，激扬文字，粪土当年万户侯。
曾记否，到中流击水，浪遏飞舟？
----------------------------number 4905----------------------------
从军行七首
其四
唐朝
王昌龄
青海长云暗雪山，孤城遥望玉门关。
黄沙百战穿金甲，不破楼兰终不还。
----------------------------number 4906----------------------------
寿阳曲
远浦帆归
元朝
马致远
夕阳下，酒旆闲，两三航未曾着岸。落花水香茅舍晚，断桥头卖鱼人散。
----------------------------number 4907----------------------------
村晚
唐朝
雷震
草满池塘水满陂，山衔落日浸寒漪。
牧童归去横牛背，短笛无腔信口吹。
----------------------------number 4908----------------------------
早春寄王汉阳
唐朝
李白
闻道春还未相识，走傍寒梅访消息。
昨夜东风入武阳，陌头杨柳黄金色。
碧水浩浩云茫茫，美人不来空断肠。
预拂青山一片石，与君连日醉壶觞。
----------------------------number 4909----------------------------
落日忆山中
唐朝
李白
雨后烟景绿，晴天散馀霞。东风随春归，发我枝上花。
花落时欲暮，见此令人嗟。愿游名山去，学道飞丹砂。
----------------------------number 4910----------------------------
题画兰
清朝
郑燮
身在千山顶上头，突岩深缝妙香稠。
非无脚下浮云闹，来不相知去不留。
----------------------------number 4911----------------------------
春远
春运
唐朝
杜甫
肃肃花絮晚，菲菲红素轻。日长唯鸟雀，春远独柴荆。
数有关中乱，何曾剑外清。故乡归不得，地入亚夫营。
----------------------------number 4912----------------------------
襄阳寒食寄宇文籍
唐朝
窦巩
烟水初销见万家，东风吹柳万条斜。
大堤欲上谁相伴，马踏春泥半是花。
----------------------------number 4913----------------------------
马诗二十三首
其五
唐朝
李贺
大漠沙如雪，燕山月似钩。
何当金络脑，快走踏清秋。
----------------------------number 4914----------------------------
春别曲
唐朝
张籍
长江春水绿堪染，莲叶出水大如钱。
江头橘树君自种，那不长系木兰船。
----------------------------number 4915----------------------------
严郑公宅同咏竹
唐朝
杜甫
绿竹半含箨，新梢才出墙。色侵书帙晚，阴过酒樽凉。
雨洗娟娟净，风吹细细香。但令无剪伐，会见拂云长。
----------------------------number 4916----------------------------
登池上楼
谢灵运
潜虬媚幽姿，飞鸿响远音。
薄霄愧云浮，栖川怍渊沉。
进德智所拙，退耕力不任。
徇禄反穷海，卧疴对空林。
衾枕昧节候，褰开暂窥临。
倾耳聆波澜，举目眺岖嵚。
初景革绪风，新阳改故阴。
池塘生春草，园柳变鸣禽。
祁祁伤豳歌，萋萋感楚吟。
索居易永久，离群难处心。
持操岂独古，无闷征在今。
----------------------------number 4917----------------------------
一丛花
今年春浅侵年
清朝
苏轼
今年春浅腊侵年。冰雪破春妍。东风有信无人见，露微意、柳际花边。寒夜纵长，孤衾易暖，钟鼓渐清圆。
朝来初日半含山。楼阁淡疏烟。游人便作寻芳计，小桃杏、应已争先。衰病少情，疏慵自放，惟爱日高眠。
----------------------------number 4918----------------------------
青门饮
寄宠人
清朝
时彦
胡马嘶风，汉旗翻雪，彤云又吐，一竿残照。古木连空，乱山无数，行尽暮沙衰草。星斗横幽馆，夜无眠、灯花空老。雾浓香鸭，冰凝泪烛，霜天难晓。
长记小妆才了，一杯未尽，离怀多少。醉里秋波，梦中朝雨，都是醒时烦恼。料有牵情处，忍思量、耳边曾道。甚时跃马归来，认得迎门轻笑。
----------------------------number 4919----------------------------
次元明韵寄子由
清朝
黄庭坚
半世交亲随逝水，几人图画入凌烟？
春风春雨花经眼，江北江南水拍天。
欲解铜章行问道，定知石友许忘年。
脊令各有思归恨，日月相催雪满颠。
----------------------------number 4920----------------------------
夏日杂诗
先秦
陈文述
水窗低傍画栏开，枕簟萧疏玉漏催。
一夜雨声凉到梦，万荷叶上送秋来。
----------------------------number 4921----------------------------
夏夜追凉
宋朝
杨万里
夜热依然午热同，开门小立月明中。
竹深树密虫鸣处，时有微凉不是风。
----------------------------number 4922----------------------------
六月二十七日望湖楼醉书
宋朝
苏轼
黑云翻墨未遮山，白雨跳珠乱入船。
卷地风来忽吹散，望湖楼下水如天。
----------------------------number 4923----------------------------
幽居初夏
清朝
陆游
湖山胜处放翁家，槐柳阴中野径斜。
水满有时观下鹭，草深无处不鸣蛙。
箨龙已过头番笋，木笔犹开第一花。
叹息老来交旧尽，睡来谁共午瓯茶。
----------------------------number 4924----------------------------
客中初夏
宋朝
司马光
四月清和雨乍晴，南山当户转分明。
更无柳絮因风起，惟有葵花向日倾。
----------------------------number 4925----------------------------
闲居初夏午睡起
宋朝
杨万里
梅子留酸软齿牙，芭蕉分绿与窗纱。
日长睡起无情思，闲看儿童捉柳花。
----------------------------number 4926----------------------------
望秦川
唐朝
李颀
秦川朝望迥，日出正东峰。远近山河净，逶迤城阙重。
秋声万户竹，寒色五陵松。客有归欤叹，凄其霜露浓。
----------------------------number 4927----------------------------
夏日山中
唐朝
李白
懒摇白羽扇，裸袒青林中。
脱巾挂石壁，露顶洒松风。
----------------------------number 4928----------------------------
夏夜叹
唐朝
杜甫
永日不可暮，炎蒸毒我肠。安得万里风，飘飖吹我裳。
昊天出华月，茂林延疏光。仲夏苦夜短，开轩纳微凉。
虚明见纤毫，羽虫亦飞扬。物情无巨细，自适固其常。
念彼荷戈士，穷年守边疆。何由一洗濯，执热互相望。
竟夕击刁斗，喧声连万方。青紫虽被体，不如早还乡。
北城悲笳发，鹳鹤号且翔。况复烦促倦，激烈思时康。
----------------------------number 4929----------------------------
秋登宣城谢脁北楼
唐朝
李白
江城如画里，山晚望晴空。
山
晚
一作：晓
两水夹明镜，双桥落彩虹。
人烟寒橘柚，秋色老梧桐。
谁念北楼上，临风怀谢公。
----------------------------number 4930----------------------------
偶成
宋朝
朱熹
少年易学老难成，一寸光阴不可轻。
争议：少年易老学难成
未觉池塘春草梦，阶前梧叶已秋声。
----------------------------number 4931----------------------------
有美堂暴雨
宋朝
苏轼
游人脚底一声雷，满座顽云拨不开。
天外黑风吹海立，浙东飞雨过江来。
十分潋滟金樽凸，千杖敲铿羯鼓催。
唤起谪仙泉洒面，倒倾鲛室泻琼瑰。
----------------------------number 4932----------------------------
春江花月夜
唐朝
张若虚
春江潮水连海平，海上明月共潮生。
滟滟随波千万里，何处春江无月明
江流宛转绕芳甸，月照花林皆似霰
空里流霜不觉飞，汀上白沙看不见。
江天一色无纤尘，皎皎空中孤月轮。
江畔何人初见月？江月何年初照人？
人生代代无穷已，江月年年望相似。
望相似
一作“只相似”
不知江月待何人，但见长江送流水。
白云一片去悠悠，青枫浦上不胜愁。
谁家今夜扁舟子？何处相思明月楼？
可怜楼上月徘徊，应照离人妆镜台。
玉户帘中卷不去，捣衣砧上拂还来。
此时相望不相闻，愿逐月华流照君。
鸿雁长飞光不度，鱼龙潜跃水成文。
昨夜闲潭梦落花，可怜春半不还家。
江水流春去欲尽，江潭落月复西斜。
斜月沉沉藏海雾，碣石潇湘无限路。
沈
通：沉
不知乘月几人归，落月摇情满江树。
----------------------------number 4933----------------------------
早冬
唐朝
白居易
十月江南天气好，可怜冬景似春华。
霜轻未杀萋萋草，日暖初干漠漠沙。
老柘叶黄如嫩树，寒樱枝白是狂花。
此时却羡闲人醉，五马无由入酒家。
----------------------------number 4934----------------------------
小至
唐朝
杜甫
天时人事日相催，冬至阳生春又来。
刺绣五纹添弱线，吹葭六琯动浮灰。
岸容待腊将舒柳，山意冲寒欲放梅。
云物不殊乡国异，教儿且覆掌中杯。
----------------------------number 4935----------------------------
嘲王历阳不肯饮酒
唐朝
李白
地白风色寒，雪花大如手。笑杀陶渊明，不饮杯中酒。
浪抚一张琴，虚栽五株柳。空负头上巾，吾于尔何有。
----------------------------number 4936----------------------------
少年游
并刀如水
宋朝
周邦彦
并刀如水，吴盐胜雪，纤手破新橙。锦幄初温，兽烟不断，相对坐调笙。
低声问向谁行宿，城上已三更。马滑霜浓，不如休去，直是少人行。
----------------------------number 4937----------------------------
水槛遣心二首
唐朝
杜甫
去郭轩楹敞，无村眺望赊。澄江平少岸，幽树晚多花。
细雨鱼儿出，微风燕子斜。城中十万户，此地两三家。
蜀天常夜雨，江槛已朝晴。叶润林塘密，衣干枕席清。
不堪祗老病，何得尚浮名。浅把涓涓酒，深凭送此生。
----------------------------number 4938----------------------------
别诗
南北朝
范云
洛阳城东西，长作经时别。
昔去雪如花，今来花似雪。
----------------------------number 4939----------------------------
对雪二首
唐朝
李商隐
寒气先侵玉女扉，清光旋透省郎闱。
梅花大庾岭头发，柳絮章台街里飞。
欲舞定随曹植马，有情应湿谢庄衣。
龙山万里无多远，留待行人二月归。
旋扑珠帘过粉墙，轻于柳絮重于霜。
已随江令夸琼树，又入卢家妒玉堂。
侵夜可能争桂魄，忍寒应欲试梅妆。
关河冻合东西路，肠断斑骓送陆郎。
----------------------------number 4940----------------------------
惜分飞
泪湿阑干花著露
宋朝
毛滂
泪湿阑干花著露。愁到眉峰碧聚。此恨平分取。更无言语。空相觑。
短雨残云无意绪。寂寞朝朝暮暮。今夜山深处。断魂分付。潮回去。
----------------------------number 4941----------------------------
冬日归旧山
唐朝
李白
未洗染尘缨，归来芳草平。一条藤径绿，万点雪峰晴。
地冷叶先尽，谷寒云不行。嫩篁侵舍密，古树倒江横。
白犬离村吠，苍苔壁上生。穿厨孤雉过，临屋旧猿鸣。
木落禽巢在，篱疏兽路成。拂床苍鼠走，倒箧素鱼惊。
洗砚修良策，敲松拟素贞。此时重一去，去合到三清。
----------------------------number 4942----------------------------
雪梅
其二
宋朝
卢梅坡
有梅无雪不精神，有雪无诗俗了人。
日暮诗成天又雪，与梅并作十分春。
----------------------------number 4943----------------------------
六月二十日夜渡海
宋朝
苏轼
参横斗转欲三更，苦雨终风也解晴。
云散月明谁点缀？天容海色本澄清。
空余鲁叟乘桴意，粗识轩辕奏乐声。
九死南荒吾不恨，兹游奇绝冠平生。
----------------------------number 4944----------------------------
浪淘沙
九曲黄河万里沙
唐朝
刘禹锡
九曲黄河万里沙，浪淘风簸自天涯。
如今直上银河去，同到牵牛织女家。
----------------------------number 4945----------------------------
军城早秋
唐朝
严武
昨夜秋风入汉关，朔云边月满西山。
更催飞将追骄虏，莫遣沙场匹马还。
----------------------------number 4946----------------------------
少年行四首
其三
唐朝
令狐楚
弓背霞明剑照霜，秋风走马出咸阳。
未收天子河湟地，不拟回头望故乡。
----------------------------number 4947----------------------------
最爱东山晴后雪
宋朝
杨万里
只知逐胜忽忘寒，小立春风夕照间。
最爱东山晴后雪，软红光里涌银山。
----------------------------number 4948----------------------------
南归阻雪
唐朝
孟浩然
我行滞宛许，日夕望京豫。旷野莽茫茫，乡山在何处。
孤烟村际起，归雁天边去。积雪覆平皋，饥鹰捉寒兔。
少年弄文墨，属意在章句。十上耻还家，裴回守归路。
----------------------------number 4949----------------------------
长安晚秋
秋望
秋夕
唐朝
赵嘏
云物凄凉拂曙流，汉家宫阙动高秋。
残星几点雁横塞，长笛一声人倚楼。
紫艳半开篱菊静，红衣落尽渚莲愁。
鲈鱼正美不归去，空戴南冠学楚囚。
----------------------------number 4950----------------------------
初夏即事
宋朝
王安石
石梁茅屋有弯碕，流水溅溅度两陂。
晴日暖风生麦气，绿阴幽草胜花时。
----------------------------number 4951----------------------------
冬十月
魏晋
曹操
孟冬十月，北风徘徊，
天气肃清，繁霜霏霏。
鵾鸡晨鸣，鸿雁南飞，
鸷鸟潜藏，熊罴窟栖。
钱镈停置，农收积场。
逆旅整设，以通贾商。
幸甚至哉！歌以咏志。
----------------------------number 4952----------------------------
红梅
宋朝
王十朋
桃李莫相妒，夭姿元不同。
犹余雪霜态，未肯十分红。
----------------------------number 4953----------------------------
临湖亭
唐朝
王维
轻舸迎上客，悠悠湖上来。
当轩对尊酒，四面芙蓉开。
一作
对樽酒
----------------------------number 4954----------------------------
风
唐朝
李峤
解落三秋叶，能开二月花。
过江千尺浪，入竹万竿斜。
----------------------------number 4955----------------------------
九歌
湘夫人
先秦
屈原
帝子降兮北渚，目眇眇兮愁予。
袅袅兮秋风，洞庭波兮木叶下。
袅袅
一作：渺渺
登白薠兮骋望，与佳期兮夕张。
鸟何萃兮苹中，罾何为兮木上。
沅有芷兮澧有兰，思公子兮未敢言。
荒忽兮远望，观流水兮潺湲。
麋何食兮庭中？蛟何为兮水裔？
朝驰余马兮江皋，夕济兮西澨。
闻佳人兮召予，将腾驾兮偕逝。
筑室兮水中，葺之兮荷盖；
荪壁兮紫坛，播芳椒兮成堂；
桂栋兮兰橑，辛夷楣兮药房；
罔薜荔兮为帷，擗蕙櫋兮既张；
白玉兮为镇，疏石兰兮为芳；
芷葺兮荷屋，缭之兮杜衡。
合百草兮实庭，建芳馨兮庑门。
九嶷缤兮并迎，灵之来兮如云。
捐余袂兮江中，遗余褋兮澧浦。
搴汀洲兮杜若，将以遗兮远者；
时不可兮骤得，聊逍遥兮容与！
----------------------------number 4956----------------------------
观梅有感
唐朝
刘因
东风吹落战尘沙，梦想西湖处士家；
只恐江南春意减，此心元不为梅花。
----------------------------number 4957----------------------------
白梅
唐朝
王冕
冰雪林中著此身，不同桃李混芳尘；
忽然一夜清香发，散作乾坤万里春。
----------------------------number 4958----------------------------
访妙玉乞红梅
清朝
曹雪芹
酒未开樽句未裁，寻春问腊到蓬莱。
不求大士瓶中露，为乞孀娥槛外梅。
入世冷挑红雪去，离尘香割紫云来。
槎枒谁惜诗肩瘦，衣上犹沾佛院苔。
----------------------------number 4959----------------------------
定之方中
先秦
诗经
定之方中，作于楚宫。揆之以日，作于楚室。树之榛栗，椅桐梓漆，爰伐琴瑟。
升彼虚矣，以望楚矣。望楚与堂，景山与京。降观于桑。卜云其吉，终焉允臧。
灵雨既零，命彼倌人。星言夙驾，说于桑田。匪直也人，秉心塞渊。騋牝三千。
----------------------------number 4960----------------------------
采莲曲二首
唐朝
王昌龄
吴姬越艳楚王妃，争弄莲舟水湿衣。
来时浦口花迎入，采罢江头月送归。
荷叶罗裙一色裁，芙蓉向脸两边开。
乱入池中看不见，闻歌始觉有人来。
----------------------------number 4961----------------------------
咏红梅花得“梅”字
清朝
曹雪芹
白梅懒赋赋红梅，逞艳先迎醉眼开。
冻脸有痕皆是血，酸心无恨亦成灰。
误吞丹药移真骨，偷下瑶池脱旧胎。
江北江南春灿烂，寄言蜂蝶漫疑猜。
（出自《红楼梦》第五十回。）
----------------------------number 4962----------------------------
莲叶
唐朝
郑谷
移舟水溅差差绿，倚槛风摆柄柄香。
风摆
一作：风摇
多谢浣纱人未折，雨中留得盖鸳鸯。
----------------------------number 4963----------------------------
赠荷花
唐朝
李商隐
世间花叶不相伦，花入金盆叶作尘。
惟有绿荷红菡萏，卷舒开合任天真。
此花此叶常相映，翠减红衰愁杀人。
常
相映
一作：长
----------------------------number 4964----------------------------
折荷有赠
唐朝
李白
涉江玩秋水，爱此红蕖鲜。
攀荷弄其珠，荡漾不成圆。
佳人彩云里，欲赠隔远天。
相思无因见，怅望凉风前。
----------------------------number 4965----------------------------
莲藕花叶图
唐朝
吴师道
玉雪窍玲珑，纷披绿映红。
生生无限意，只在苦心中。
----------------------------number 4966----------------------------
水仙子
咏江南
唐朝
张养浩
一江烟水照晴岚，两岸人家接画檐，芰荷丛一段秋光淡。
看沙鸥舞再三，卷香风十里珠帘。
画船儿天边至，酒旗儿风外飐。
爱杀江南！
----------------------------number 4967----------------------------
春夕
唐朝
崔涂
水流花谢两无情，送尽东风过楚城。
胡蝶梦中家万里，子规枝上月三更。
故园书动经年绝，华发春唯满镜生。
自是不归归便得，五湖烟景有谁争。
----------------------------number 4968----------------------------
题柳
唐朝
温庭筠
杨柳千条拂面丝，绿烟金穗不胜吹。
香随静婉歌尘起，影伴娇娆舞袖垂。
羌管一声何处曲，流莺百啭最高枝。
千门九陌花如雪，飞过宫墙两自知。
----------------------------number 4969----------------------------
淮上与友人别
唐朝
郑谷
扬子江头杨柳春，杨花愁杀渡江人。
数声风笛离亭晚，君向潇湘我向秦。
----------------------------number 4970----------------------------
十五夜望月寄杜郎中
唐朝
王建
中庭地白树栖鸦，冷露无声湿桂花。
今夜月明人尽望，不知秋思落谁家。
----------------------------number 4971----------------------------
宫词五首
其二
唐朝
顾况
玉楼天半起笙歌，风送宫嫔笑语和。
月殿影开闻夜漏，水晶帘卷近秋河。
----------------------------number 4972----------------------------
瑶瑟怨
唐朝
温庭筠
冰簟银床梦不成，碧天如水夜云轻。
雁声远过潇湘去，十二楼中月自明。
----------------------------number 4973----------------------------
雁儿落兼得胜令
唐朝
张养浩
　　往常时为功名惹是非，如今对山水忘名利；往常时趁鸡声赴早朝，如今近晌午犹然睡。往常时秉笏立丹墀，如今把菊向东离；往常时俯仰承极贵，如今逍遥谒故知；往常时狂痴，险犯着笞杖徒流罪；如今便宜，课会风花雪月题。云来山更佳，云去山如画。出因云晦明，云共山高下。倚仗立云沙，回首见山家，野鹿眠山草，山猿戏野花。云霞，我爱山无价。看时行踏，云山也爱咱。抖擞了元亮尘，分付了苏卿印；喜西风范蠡舟，任雪满潘安鬓。
　　乞得自由身，且作太平民；酒吸华峰月，吟泺水春。而今，识破东华梦；红裙，休歌南浦云。三十年一梦惊，财与气消磨尽。把当年花月心，都变做了今日山林兴。
　　早是不能行，那更鬓星星。镜里常嗟叹，人前强打撑。歌声，积渐的无心听；多情，你频来待怎生？自高悬神武冠，身无事心无患。对风花雪月吟，有笔砚琴书伴。
　　梦境儿也清安，俗势利不相关，由他傀儡棚头闹，且向昆仑顶上看。云山，隔断红尘岸；游观，壶中天地宽。
　　也不学严子陵七里滩，也不学姜太公磻溪岸，也不学贺知章乞监湖，也不学柳子厚游南间。俺住云水屋三间，风月竹千竿。一任傀儡棚中闹，且向昆仑顶上看。身安，倒大来无忧患；游观，壶中天地宽。
----------------------------number 4974----------------------------
游洞庭湖五首
其二
唐朝
李白
南湖秋水夜无烟，耐可乘流直上天。
且就洞庭赊月色，将船买酒白云边。
----------------------------number 4975----------------------------
赠裴十四
南北朝
李白
朝见裴叔则，朗如行玉山。
黄河落天走东海，万里写入胸怀间。
身骑白鼋不敢度，金高南山买君顾。
徘徊六合无相知，飘若浮云且西去！
----------------------------number 4976----------------------------
古风
其十九
南北朝
李白
西上莲花山，迢迢见明星。
西上
一作：西岳
素手把芙蓉，虚步蹑太清。
霓裳曳广带，飘拂升天行。
邀我登云台，高揖卫叔卿。
恍恍与之去，驾鸿凌紫冥。
俯视洛阳川，茫茫走胡兵。
流血涂野草，豺狼尽冠缨。
----------------------------number 4977----------------------------
经乱离后天恩流夜郎忆旧游书怀赠江夏韦太守良宰
南北朝
李白
天上白玉京，十二楼五城。仙人抚我顶，结发受长生。
误逐世间乐，颇穷理乱情。九十六圣君，浮云挂空名。
天地赌一掷，未能忘战争。试涉霸王略，将期轩冕荣。
时命乃大谬，弃之海上行。学剑翻自哂，为文竟何成。
剑非万人敌，文窃四海声。儿戏不足道，五噫出西京。
临当欲去时，慷慨泪沾缨。叹君倜傥才，标举冠群英。
开筵引祖帐，慰此远徂征。鞍马若浮云，送余骠骑亭。
歌钟不尽意，白日落昆明。十月到幽州，戈鋋若罗星。
君王弃北海，扫地借长鲸。呼吸走百川，燕然可摧倾。
心知不得语，却欲栖蓬瀛。弯弧惧天狼，挟矢不敢张。
揽涕黄金台，呼天哭昭王。无人贵骏骨，騄耳空腾骧。
乐毅倘再生，于今亦奔亡。蹉跎不得意，驱马还贵乡。
逢君听弦歌，肃穆坐华堂。百里独太古，陶然卧羲皇。
征乐昌乐馆，开筵列壶觞。贤豪间青娥，对烛俨成行。
醉舞纷绮席，清歌绕飞梁。欢娱未终朝，秩满归咸阳。
祖道拥万人，供帐遥相望。一别隔千里，荣枯异炎凉。
炎凉几度改，九土中横溃。汉甲连胡兵，沙尘暗云海。
草木摇杀气，星辰无光彩。白骨成丘山，苍生竟何罪。
函关壮帝居，国命悬哥舒。长戟三十万，开门纳凶渠。
公卿如犬羊，忠谠醢与菹。二圣出游豫，两京遂丘墟。
帝子许专征，秉旄控强楚。节制非桓文，军师拥熊虎。
人心失去就，贼势腾风雨。惟君固房陵，诚节冠终古。
仆卧香炉顶，餐霞漱瑶泉。门开九江转，枕下五湖连。
半夜水军来，浔阳满旌旃。空名适自误，迫胁上楼船。
徒赐五百金，弃之若浮烟。辞官不受赏，翻谪夜郎天。
夜郎万里道，西上令人老。扫荡六合清，仍为负霜草。
日月无偏照，何由诉苍昊。良牧称神明，深仁恤交道。
一忝青云客，三登黄鹤楼。顾惭祢处士，虚对鹦鹉洲。
樊山霸气尽，寥落天地秋。江带峨眉雪，川横三峡流。
万舸此中来，连帆过扬州。送此万里目，旷然散我愁。
纱窗倚天开，水树绿如发。窥日畏衔山，促酒喜得月。
吴娃与越艳，窈窕夸铅红。呼来上云梯，含笑出帘栊。
对客小垂手，罗衣舞春风。宾跪请休息，主人情未极。
览君荆山作，江鲍堪动色。清水出芙蓉，天然去雕饰。
逸兴横素襟，无时不招寻。朱门拥虎士，列戟何森森。
剪凿竹石开，萦流涨清深。登台坐水阁，吐论多英音。
片辞贵白璧，一诺轻黄金。谓我不愧君，青鸟明丹心。
五色云间鹊，飞鸣天上来。传闻赦书至，却放夜郎回。
暖气变寒谷，炎烟生死灰。君登凤池去，忽弃贾生才。
桀犬尚吠尧，匈奴笑千秋。中夜四五叹，常为大国忧。
旌旆夹两山，黄河当中流。连鸡不得进，饮马空夷犹。
安得羿善射，一箭落旄头。
----------------------------number 4978----------------------------
黄河
南北朝
罗隐
莫把阿胶向此倾，此中天意固难明。
解通银汉应须曲，才出昆仑便不清。
高祖誓功衣带小，仙人占斗客槎轻。
三千年后知谁在？何必劳君报太平！
----------------------------number 4979----------------------------
望庐山瀑布水二首
南北朝
李白
西登香炉峰，南见瀑布水。挂流三百丈，喷壑数十里。
欻如飞电来，隐若白虹起。初惊河汉落，半洒云天里。
仰观势转雄，壮哉造化功。海风吹不断，江月照还空。
空中乱潈射，左右洗青壁。飞珠散轻霞，流沫沸穹石。
而我乐名山，对之心益闲。无论漱琼液，还得洗尘颜。
且谐宿所好，永愿辞人间。
日照香炉生紫烟，遥看瀑布挂前川。
飞流直下三千尺，疑是银河落九天。
----------------------------number 4980----------------------------
后赤壁赋
清朝
苏轼
　　是岁十月之望，步自雪堂，将归于临皋。二客从予过黄泥之坂。霜露既降，木叶尽脱，
人影在地，仰见明月，顾而乐之，行歌相答。已而叹曰：“有客无酒，有酒无肴，月白风
清，如此良夜何！”客曰：“今者薄暮，举网得鱼，巨口细鳞，状如松江之鲈。顾安所得酒
乎？”归而谋诸妇。妇曰：“我有斗酒，藏之久矣，以待子不时之需。”于是携酒与鱼，复
游于赤壁之下。江流有声，断岸千尺；山高月小，水落石出。曾日月之几何，而江山不可复
识矣。予乃摄衣而上，履巉岩，披蒙茸，踞虎豹，登虬龙，攀栖鹘之危巢，俯冯夷之幽
宫。盖二客不能从焉。划然长啸，草木震动，山鸣谷应，风起水涌。予亦悄然而悲，肃然而
恐，凛乎其不可留也。反而登舟，放乎中流，听其所止而休焉。时夜将半，四顾寂寥。适有
孤鹤，横江东来。翅如车轮，玄裳缟衣，戛然长鸣，掠予舟而西也。
　　须臾客去，予亦就睡。梦一道士，羽衣蹁跹，过临皋之下，揖予而言曰：“赤壁之游乐
乎？”问其姓名，俯而不答。“呜呼！噫嘻！我知之矣。畴昔之夜，飞鸣而过我者，非子也
邪？”道士顾笑，予亦惊寤。开户视之，不见其处。
----------------------------number 4981----------------------------
稚子弄冰
清朝
杨万里
稚子金盆脱晓冰，彩丝穿取当银铮。
敲成玉磬穿林响，忽作玻璃碎地声。
玻璃
一作：玻瓈
----------------------------number 4982----------------------------
小儿垂钓
南北朝
胡令能
蓬头稚子学垂纶，侧坐莓苔草映身。
路人借问遥招手，怕得鱼惊不应人。
----------------------------number 4983----------------------------
田园乐七首
其一
南北朝
王维
厌见千门万户，经过北里南邻。
官府鸣珂有底，崆峒散发何人。
----------------------------number 4984----------------------------
夏日田园杂兴
清朝
范成大
梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。
五月江吴麦秀寒，移秧披絮尚衣单。稻根科斗行如块，田水今年一尺宽。
二麦俱秋斗百钱，田家唤作小丰年。饼炉饭甑无饥色，接到西风熟稻天。
百沸缲汤雪涌波，缲车嘈囋雨鸣蓑。桑姑盆手交相贺，绵茧无多丝茧多。
小妇连宵上绢机，大耆催税急於飞。今年幸甚蚕桑熟，留得黄丝织夏衣。
下田戽水出江流，高垄翻江逆上沟；地势不齐人力尽，丁男长在踏车头。
昼出耘田夜绩麻，村庄儿女各当家。童孙未解供耕织，也傍桑阴学种瓜。
槐叶初匀日气凉，葱葱鼠耳翠成双。三公只得三株看，闲客清阴满北窗。
黄尘行客汗如浆，少住侬家漱井香；借与门前磐石坐，柳阴亭午正风凉。
千顷芙蕖放棹嬉，花深迷路晚忘归。家人暗识船行处，时有惊忙小鸭飞。
采菱辛苦废犁鉏，血指流丹鬼质枯。无力买田聊种水，近来湖面亦收租。
蜩螗千万沸斜阳，蛙黾无边聒夜长。不把痴聋相对治，梦魂争得到藜床？
----------------------------number 4985----------------------------
田园乐七首
其二
南北朝
王维
再见封侯万户，立谈赐璧一双。
讵胜耦耕南亩，何如高卧东窗。
----------------------------number 4986----------------------------
秋日田园杂兴
清朝
范成大
杞菊垂珠滴露红，两蛩相应语莎丛。虫丝罥尽黄葵叶，寂历高花侧晚风。
朱门巧夕沸欢声，田舍黄昏静掩扃。男解牵牛女能织，不须徼福渡河星。
橘蠹如蚕入化机，枝间垂茧似蓑衣；忽然蜕作多花蝶，翅粉才乾便学飞。
静看檐蛛结网低，无端妨碍小虫飞。蜻蜒倒挂蜂儿窘，催唤山童为解围。
垂成穑事苦艰难，忌雨嫌风更怯寒。牋诉天公休掠剩，半赏私债半输官。
秋来只怕雨垂垂，甲子无云万事宜。获稻毕工随晒谷，直须晴到入仓时。
中秋全景属潜夫，棹入空明看太湖。身外水天银一色，城中有此月明无。
新筑场泥镜面平，家家打稻趁霜晴；笑歌声里轻雷动，一夜连枷响到明。
租船满载候开仓，粒粒如珠白似霜。不惜两钟输一斛，尚赢糠核饱儿郎。
菽粟瓶罂贮满家，天教将醉作生涯。不知新滴堪篘未？细捣枨虀买鱠鱼，
细捣枨虀卖脍鱼，西风吹上四腮鲈。雪松酥腻千丝缕，除却松江到处无。
新霜彻晓报秋深，染尽青林作缬林。惟有橘园风景异，碧丛丛里万黄金。
----------------------------number 4987----------------------------
田园乐七首
其三
南北朝
王维
采菱渡头风急，策杖林西日斜。
杏树坛边渔父，桃花源里人家。
----------------------------number 4988----------------------------
冬日田园杂兴
清朝
范成大
斜日低山片月高，睡余行药绕江郊。霜风捣尽千林叶，闲倚筇枝数鹳巢。
炙背檐前日似烘，暖醺醺后困蒙蒙。过门走马何官职，侧帽笼鞭战北风！
屋上添高一把茅，密泥房壁似僧寮。从教屋外阴风吼，卧听篱头响玉箫。
松节然膏当烛笼，凝烟如墨暗房栊；晚来拭净南窗纸，便觉斜阳一倍红。
乾高寅缺筑牛宫，巵酒豚蹄酹土公。牯牸无瘟犊儿长，明年添种越城东。
放船开看雪山晴，风定奇寒晚更凝。坐听一篙珠玉碎，不知湖面已成冰！
拨雪挑来踏地菘，味如蜜藕更肥醲。朱门肉食无风味，只作寻常菜把供。
榾柮无烟雪夜长，地炉煨酒暖如汤。莫嗔老妇无盘飣，笑指灰中芋栗香。
煮酒春前腊后蒸，一年长飨瓮头清。廛居何似山居乐，秫米新来禁入城。
黄纸蠲租白纸催，皂衣旁午下乡来。长官头脑冬烘甚，乞汝青钱买酒回。
探梅公子款柴门，枝北枝南总未春；忽见小桃红似锦，却疑侬是武陵人。
村巷冬年见俗情，邻翁讲礼拜柴荆。长衫布缕如霜雪，云是家机自织成。
----------------------------number 4989----------------------------
太常引
建康中秋夜为吕叔潜赋
清朝
辛弃疾
一轮秋影转金波。飞镜又重磨。把酒问姮娥。被白发、欺人奈何。
乘风好去，长空万里，直下看山河。斫去桂婆娑。人道是、清光更多。
----------------------------number 4990----------------------------
田园乐七首
其四
南北朝
王维
萋萋春草秋绿，落落长松夏寒。
牛羊自归村巷，童稚不识衣冠。
----------------------------number 4991----------------------------
田园乐七首
其五
南北朝
王维
山下孤烟远村，天边独树高原。
一瓢颜回陋巷，五柳先生对门。
----------------------------number 4992----------------------------
归园田居
其二
魏晋
陶渊明
野外罕人事，穷巷寡轮鞅。
白日掩荆扉，虚室绝尘想。
时复墟曲中，披草共来往。
墟曲中
一作：墟曲人
相见无杂言，但道桑麻长。
桑麻日已长，我土日已广。
常恐霜霰至，零落同草莽。
----------------------------number 4993----------------------------
与小女
唐朝
韦庄
见人初解语呕哑，不肯归眠恋小车。
一夜娇啼缘底事，为嫌衣少缕金华。
----------------------------number 4994----------------------------
归园田居
其四
魏晋
陶渊明
久去山泽游，浪莽林野娱。
试携子侄辈，披榛步荒墟。
徘徊丘垄间，依依昔人居。
井灶有遗处，桑竹残朽株。
借问采薪者，此人皆焉如？
薪者向我言，死没无复余。
一世异朝市，此语真不虚。
人生似幻化，终当归空无。
----------------------------number 4995----------------------------
花影
宋朝
苏轼
重重叠叠上瑶台，几度呼童扫不开。
刚被太阳收拾去，却教明月送将来。
却教
一作：又教
----------------------------number 4996----------------------------
归园田居
其五
魏晋
陶渊明
怅恨独策还，崎岖历榛曲。
山涧清且浅，可以濯吾足。
漉我新熟酒，只鸡招近局。
日入室中暗，荆薪代明烛。
欢来苦夕短，已复至天旭。
----------------------------number 4997----------------------------
桑茶坑道中
宋朝
杨万里
晴明风日雨干时，草满花堤水满溪。
童子柳阴眠正着，一牛吃过柳阴西。
----------------------------number 4998----------------------------
后出塞五首
唐朝
杜甫
男儿生世间，及壮当封侯。
战伐有功业，焉能守旧丘？
召募赴蓟门，军动不可留。
千金买马鞍，百金装刀头。
闾里送我行，亲戚拥道周。
斑白居上列，酒酣进庶羞。
少年别有赠，含笑看吴钩。
朝进东门营，暮上河阳桥。
落日照大旗，马鸣风萧萧。
平沙列万幕，部伍各见招。
中天悬明月，令严夜寂寥。
悲笳数声动，壮士惨不骄。
借问大将谁？恐是霍嫖姚。
古人重守边，今人重高勋。
岂知英雄主，出师亘长云。
六合已一家，四夷且孤军。
遂使貔虎士，奋身勇所闻。
拔剑击大荒，日收胡马群；
誓开玄冥北，持以奉吾君！
献凯日继踵，两蕃静无虞。
渔阳豪侠地，击鼓吹笙竽。
云帆转辽海，粳稻来东吴。
越罗与楚练，照耀舆台躯。
主将位益崇，气骄凌上都：
边人不敢议，议者死路衢。
我本良家子，出师亦多门。
将骄益愁思，身贵不足论。
跃马二十年，恐辜明主恩。
坐见幽州骑，长驱河洛昏。
中夜间道归，故里但空村。
恶名幸脱免，穷老无儿孙。
----------------------------number 4999----------------------------
野老歌
山农词
唐朝
张籍
老农家贫在山住，耕种山田三四亩。
苗疏税多不得食，输入官仓化为土。
岁暮锄犁傍空室，呼儿登山收橡实。
西江贾客珠百斛，船中养犬长食肉。
----------------------------number 5000----------------------------
答陆澧
唐朝
张九龄
松叶堪为酒，春来酿几多。
不辞山路远，踏雪也相过。
----------------------------number 5001----------------------------
塞下曲六首
其一
唐朝
李白
五月天山雪，无花只有寒。
笛中闻折柳，春色未曾看。
晓战随金鼓，宵眠抱玉鞍。
愿将腰下剑，直为斩楼兰。
----------------------------number 5002----------------------------
从军行二首
唐朝
王昌龄
向夕临大荒，朔风轸归虑。平沙万里馀，飞鸟宿何处。
虏骑猎长原，翩翩傍河去。边声摇白草，海气生黄雾。
百战苦风尘，十年履霜露。虽投定远笔，未坐将军树。
早知行路难，悔不理章句。
秋草马蹄轻，角弓持弦急。去为龙城战，正值胡兵袭。
军气横大荒，战酣日将入。长风金鼓动，白露铁衣湿。
四起愁边声，南庭时伫立。断蓬孤自转，寒雁飞相及。
万里云沙涨，平原冰霰涩。惟闻汉使还，独向刀环泣。
----------------------------number 5003----------------------------
前出塞九首
其六
唐朝
杜甫
挽弓当挽强，用箭当用长。射人先射马，擒贼先擒王。
杀人亦有限，列国自有疆。苟能制侵陵，岂在多杀伤。
----------------------------number 5004----------------------------
从军行七首
唐朝
王昌龄
烽火城西百尺楼，黄昏独坐海风秋。
独坐
一作：独上
更吹羌笛关山月，无那金闺万里愁。
琵琶起舞换新声，总是关山旧别情。
撩乱边愁听不尽，高高秋月照长城。
关城榆叶早疏黄，日暮云沙古战场。
表请回军掩尘骨，莫教兵士哭龙荒。
青海长云暗雪山，孤城遥望玉门关。
黄沙百战穿金甲，不破楼兰终不还。
大漠风尘日色昏，红旗半卷出辕门。
前军夜战洮河北，已报生擒吐谷浑。
胡瓶落膊紫薄汗，碎叶城西秋月团。
明敕星驰封宝剑，辞君一夜取楼兰。
玉门山嶂几千重，山北山南总是烽。
人依远戍须看火，马踏深山不见踪。
----------------------------number 5005----------------------------
春日田园杂兴
宋朝
范成大
柳花深巷午鸡声，桑叶尖新绿未成。坐睡觉来无一事，满窗晴日看蚕生。
土膏欲动雨频催，万草千花一饷开；舍后荒畦犹绿秀，邻家鞭笋过墙来。
高田二麦接山青，傍水低田绿未耕；桃奇满村春似锦，踏歌椎鼓过清明。
老盆初熟杜茅柴，携向田头祭社来。巫媪莫嫌滋味薄，旗亭官酒更多灰。
社下烧钱鼓似雷，日斜扶得醉翁回。青枝满地花狼藉，知是儿孙斗草来。
骑吹东来里巷喧，行春车马闹如烟。系牛莫系门前路，移系门西系碡边。
寒食花枝插满头，蒨裙青袂几扁舟。一年一度游山寺，不上灵岩即虎丘。
郭里人家拜扫回，新开醪酒荐青梅。日长路好城门近，借我茅亭暖一杯。
步屧寻春有好怀，雨余蹄道水如杯。随人黄犬搀前去，走到溪边忽自回。
种园得果廑赏劳，不奈儿童鸟雀搔。已插棘针樊笋径，更铺渔纲盖樱桃。
吉日初开种稻包，南山雷动雨连宵。今年不欠秧田水，新涨看看拍小桥。
桑下春蔬绿满畦，菘心青嫩芥苔肥。溪头洗择店头卖，日暮裹盐沽酒归。
----------------------------number 5006----------------------------
塞下曲六首
唐朝
李白
五月天山雪，无花只有寒。
笛中闻折柳，春色未曾看。
晓战随金鼓，宵眠抱玉鞍。
愿将腰下剑，直为斩楼兰。
天兵下北荒，胡马欲南饮。
横戈从百战，直为衔恩甚。
握雪海上餐，拂沙陇头寝。
何当破月氏，然后方高枕。
骏马似风飙，鸣鞭出渭桥。
弯弓辞汉月，插羽破天骄。
阵解星芒尽，营空海雾消。
功成画麟阁，独有霍嫖姚。
白马黄金塞，云砂绕梦思。
那堪愁苦节，远忆边城儿。
萤飞秋窗满，月度霜闺迟。
摧残梧桐叶，萧飒沙棠枝。
无时独不见，流泪空自知。
塞虏乘秋下，天兵出汉家。
将军分虎竹，战士卧龙沙。
边月随弓影，胡霜拂剑花。
玉关殊未入，少妇莫长嗟。
烽火动沙漠，连照甘泉云。
汉皇按剑起，还召李将军。
兵气天上合，鼓声陇底闻。
横行负勇气，一战净妖氛。
----------------------------number 5007----------------------------
塞下曲四首
其一
唐朝
常建
玉帛朝回望帝乡，乌孙归去不称王。
天涯静处无征战，兵气销为日月光。
----------------------------number 5008----------------------------
拜年（不求见面惟通谒）
明朝
文征明
不求见面惟通谒，名纸朝来满敝庐。
我亦随人投数纸，世情嫌简不嫌虚。
----------------------------number 5009----------------------------
郊行即事
宋朝
程颢
芳原绿野恣行事，春入遥山碧四围。
兴逐乱红穿柳巷，困临流水坐苔矶。
莫辞盏酒十分劝，只恐风花一片飞。
况是清明好天气，不妨游衍莫忘归。
----------------------------number 5010----------------------------
出塞
清朝
徐锡麟
军歌应唱大刀环，誓灭胡奴出玉关。
只解沙场为国死，何须马革裹尸还。
----------------------------number 5011----------------------------
正月十五夜灯
唐朝
张祜
千门开锁万灯明，正月中旬动地京。
三百内人连袖舞，一时天上著词声。
----------------------------number 5012----------------------------
观灯乐行
唐朝
李商隐
月色灯山满帝都，香车宝盖隘通衢。
身闲不睹中兴盛，羞逐乡人赛紫姑。
----------------------------number 5013----------------------------
清明夜（好风胧月清明夜）
唐朝
白居易
好风胧月清明夜，碧砌红轩刺史家。
独绕回廊行复歇，遥听弦管暗看花。
----------------------------number 5014----------------------------
南园十三首
其五
唐朝
李贺
男儿何不带吴钩，收取关山五十州。
请君暂上凌烟阁，若个书生万户侯？
----------------------------number 5015----------------------------
正月十五夜
唐朝
苏味道
火树银花合，星桥铁锁开。
暗尘随马去，明月逐人来。
游妓皆秾李，行歌尽落梅。
金吾不禁夜，玉漏莫相催。
----------------------------number 5016----------------------------
金铜仙人辞汉歌
唐朝
李贺
魏明帝青龙元年八月，诏宫官牵车西取汉孝武捧露盘仙人，欲立致前殿。宫官既拆盘，仙人临载，乃潸然泪下。唐诸王孙李长吉遂作《金铜仙人辞汉歌》。
茂陵刘郎秋风客，夜闻马嘶晓无迹。
画栏桂树悬秋香，三十六宫土花碧。
魏官牵车指千里，东关酸风射眸子。
空将汉月出宫门，忆君清泪如铅水。
衰兰送客咸阳道，天若有情天亦老。
携盘独出月荒凉，渭城已远波声小。
----------------------------number 5017----------------------------
已酉端午
唐朝
贝琼
风雨端阳生晦冥，汨罗无处吊英灵。
海榴花发应相笑，无酒渊明亦独醒。
----------------------------number 5018----------------------------
田家元日
唐朝
孟浩然
昨夜斗回北，今朝岁起东。我年已强仕，无禄尚忧农。
桑野就耕父，荷锄随牧童。田家占气候，共说此年丰。
----------------------------number 5019----------------------------
卖痴呆词
宋朝
范成大
除夕更阑人不睡，厌禳钝滞迎新岁；
小儿呼叫走长街，云有痴呆召人买。
二物于人谁独无？就中吴侬仍有余；
巷南巷北卖不得，相逢大笑相揶揄。
栎翁块坐重帘下，独要买添令问价。
儿云翁买不须钱，奉赊痴呆千百年。
----------------------------number 5020----------------------------
九月十日即事
唐朝
李白
昨日登高罢，今朝更举觞。
菊花何太苦，遭此两重阳？
----------------------------number 5021----------------------------
八月十五夜桃源玩月
唐朝
刘禹锡
尘中见月心亦闲，况是清秋仙府间。
凝光悠悠寒露坠，此时立在最高山。
碧虚无云风不起，山上长松山下水。
群动悠然一顾中，天高地平千万里。
少君引我升玉坛，礼空遥请真仙官。
云拼欲下星斗动，天乐一声肌骨寒。
金霞昕昕渐东上，轮欹影促犹频望。
绝景良时难再并，他年此日应惆怅。
----------------------------number 5022----------------------------
九月九日玄武山旅眺
南北朝
卢照邻
九月九日眺山川，归心归望积风烟。
他乡共酌金花酒，万里同悲鸿雁天。
----------------------------number 5023----------------------------
八月十五日夜湓亭望月
南北朝
白居易
昔年八月十五夜，曲江池畔杏园边。
今年八月十五夜，湓浦沙头水馆前。
西北望乡何处是，东南见月几回圆。
昨风一吹无人会，今夜清光似往年。
----------------------------number 5024----------------------------
蜀中九日
九日登高
南北朝
王勃
九月九日望乡台，他席他乡送客杯。
人情已厌南中苦，鸿雁那从北地来。
----------------------------number 5025----------------------------
秋宵月下有怀
唐朝
孟浩然
秋空明月悬，光彩露沾湿。
惊鹊栖未定，飞萤卷帘入。
庭槐寒影疏，邻杵夜声急。
佳期旷何许，望望空伫立。
----------------------------number 5026----------------------------
中秋登楼望月
宋朝
米芾
目穷淮海满如银，万道虹光育蚌珍。
天上若无修月户，桂枝撑损向西轮。
----------------------------number 5027----------------------------
蓦山溪
自述
清朝
宋自逊
壶山居士，未老心先懒。爱学道人家，办竹几、蒲团茗碗。青山可买，小结屋三间，开一径，俯清溪，修竹栽教满。
客来便请，随分家常饭。若肯小留连，更薄酒，三杯两盏，吟诗度曲，风月任招呼。身外事，不关心，自有天公管。
----------------------------number 5028----------------------------
新年作
唐朝
刘长卿
乡心新岁切，天畔独潸然。老至居人下，春归在客先。
岭猿同旦暮，江柳共风烟。已似长沙傅，从今又几年。
----------------------------number 5029----------------------------
汴京元夕
魏晋
李梦阳
中山孺子倚新妆，郑女燕姬独擅场。
齐唱宪王春乐府，金梁桥外月如霜。
----------------------------number 5030----------------------------
马嵬
其二
唐朝
李商隐
海外徒闻更九州，他生未卜此生休。
空闻虎旅传宵柝，无复鸡人报晓筹。
此日六军同驻马，当时七夕笑牵牛。
如何四纪为天子，不及卢家有莫愁。
----------------------------number 5031----------------------------
秋蕊香
七夕
清朝
吴文英
懒浴新凉睡早。雪靥酒红微笑。倚楼起把绣针小。月冷波光梦觉。
怕闻井叶西风到。恨多少。粉河不语堕秋晓。云雨人间未了。
----------------------------number 5032----------------------------
鹊桥仙
云林瞩题闰七夕联吟图
先秦
顾太清
新秋逢闰，鹊桥重驾，两度人间乞巧。栏干斜转玉绳低，问乞得、天机多少？
闺中女伴、天边佳会，多事纷纷祈祷。神仙之说本虚无，便是有、也应年老。
----------------------------number 5033----------------------------
行香子
七夕
清朝
李清照
草际鸣蛩。惊落梧桐。正人间、天上愁浓。云阶月地，关锁千重。纵浮槎来，浮槎去，不相逢。
星桥鹊驾，经年才见，想离情、别恨难穷。牵牛织女，莫是离中。甚霎儿晴，霎儿雨，霎儿风。
----------------------------number 5034----------------------------
玉楼春
风前欲劝春光住
清朝
辛弃疾
风前欲劝春光住。春在城南芳草路。未随流落水边花，且作飘零泥上絮。
镜中已觉星星误。人不负春春自负。梦回人远许多愁，只在梨花风雨处。
----------------------------number 5035----------------------------
春题湖上
南北朝
白居易
湖上春来似画图，乱峰围绕水平铺。
松排山面千重翠，月点波心一颗珠。
碧毯线头抽早稻，青罗裙带展新蒲。
未能抛得杭州去，一半勾留是此湖。
----------------------------number 5036----------------------------
春晴
魏晋
王守仁
林下春晴风渐和，高崖残雪已无多。
游丝冉冉花枝静，青壁迢迢白鸟过。
忽向山中怀旧侣，几从洞口梦烟萝。
客衣尘土终须换，好与湖边长芰荷。
----------------------------number 5037----------------------------
小重山
柳暗花明春事深
清朝
章良能
柳暗花明春事深。小阑红芍药，已抽簪。雨馀风软碎鸣禽。迟迟日，犹带一分阴。
往事莫沉吟。身间时序好，且登临。旧游无处不堪寻。无寻处，惟有少年心。
----------------------------number 5038----------------------------
归国遥
春欲晚
宋朝
韦庄
春欲晚，戏蝶游蜂花烂熳。日落谢家池馆，柳丝金缕断。
睡觉绿鬟风乱，画屏云雨散。闲倚博山长叹，泪流沾皓腕。
----------------------------number 5039----------------------------
惜春词
南北朝
温庭筠
百舌问花花不语，低回似恨横塘雨。
蜂争粉蕊蝶分香，不似垂杨惜金缕。
愿君留得长妖韶，莫逐东风还荡摇。
秦女含颦向烟月，愁红带露空迢迢。
----------------------------number 5040----------------------------
浣溪沙
露白蟾明又到秋
宋朝
顾敻
露白蟾明又到秋，佳期幽会两悠悠，梦牵情役几时休？
记得泥人微敛黛，无言斜倚小书搂，暗思前事不胜愁！
----------------------------number 5041----------------------------
渔歌子
荻花秋
宋朝
李珣
荻花秋，潇湘夜，橘洲佳景如屏画。碧烟中，明月下，小艇垂纶初罢。
水为乡，篷作舍，鱼羹稻饭常餐也。酒盈杯，书满架，名利不将心挂。
----------------------------number 5042----------------------------
鹧鸪天
枫落河梁野水秋
清朝
苏庠
枫落河梁野水秋。淡烟衰草接郊丘。醉眠小坞黄茅店，梦倚高城赤叶楼。
天杳杳，路悠悠。钿筝歌扇等闲休。灞桥杨柳年年恨，鸳浦芙蓉叶叶愁。
----------------------------number 5043----------------------------
满江红
丁未九月南渡泊舟仪真江口作
清朝
赵鼎
惨结秋阴，西风送、霏霏雨湿。凄望眼、征鸿几字，暮投沙碛。试问乡关何处是，水云浩荡迷南北。但一抹、寒青有无中，遥山色。
天涯路，江上客。肠欲断，头应白。空搔首兴叹，暮年离拆。须信道消忧除是酒，奈酒行有尽情无极。便挽取、长江入尊罍，浇胸臆。
----------------------------number 5044----------------------------
蝶恋花
月到东南秋正半
先秦
王国维
月到东南秋正半。双阙中间，浩荡流银汉。谁起水精帘下看。风前隐隐闻箫管。
凉露湿衣风拂面。坐爱清光，分照恩和怨。苑柳宫槐浑一片。长门西去昭阳殿。
----------------------------number 5045----------------------------
塞鸿秋
浔阳即景
唐朝
周德清
长江万里白如练，淮山数点清如淀，
江帆几片疾如箭，山泉千尺飞如电。
晚云都变露，新月初学扇，塞鸿一字来如线。
----------------------------number 5046----------------------------
风流子
秋郊即事
先秦
纳兰性德
平原草枯矣，重阳后、黄叶树骚骚。记玉勒青丝，落花时节，曾逢拾翠，忽听吹箫。今来是、烧痕残碧尽，霜影乱红凋。秋水映空，寒烟如织，皂雕飞处，天惨云高。
人生须行乐，君知否？容易两鬓萧萧。自与东君作别，刬地无聊。算功名何许，此身博得，短衣射虎，沽酒西郊。便向夕阳影里，倚马挥毫。
----------------------------number 5047----------------------------
金缕曲
癸酉秋出都述怀有赋
先秦
龚自珍
笑今年、鸾飘凤泊，情怀何似。
纵使文章惊海内，纸上苍生而已。似春水、干卿何事。
暮雨忽来鸿雁杳，莽关山、一派秋声里。
催客去，去如水。
华年心绪从头理，也何聊、看潮走马，广陵吴市。
愿得黄金三百万，交尽美人名士。
更结尽、燕邯侠子。
来岁长安春事早，劝杏花、断莫相思死。
木叶怨，罢论起。
----------------------------number 5048----------------------------
清江引
秋居
唐朝
吴西逸
白雁乱飞秋似雪，清露生凉夜。扫却石边云，醉踏松根月。星斗满天人睡也。
----------------------------number 5049----------------------------
忆秦娥
秋萧索
清朝
黄机
秋萧索。梧桐落尽西风恶。西风恶。数声新雁，数声残角。
离愁不管人飘泊。年年孤负黄花约。黄花约。几重庭院，几重帘幕。
----------------------------number 5050----------------------------
浪淘沙
夜雨做成秋
先秦
纳兰性德
夜雨做成秋，恰上心头。
教他珍重护风流。
端的为谁添病也，更为谁羞。
密意未曾休，密愿难酬。
珠帘四卷月当楼。
暗忆欢期真似梦，梦也须留。
----------------------------number 5051----------------------------
关河令
秋阴时晴渐向暝
清朝
周邦彦
秋阴时晴渐向暝，变一庭凄冷。伫听寒声，云深无雁影。
更深人去寂静，但照壁孤灯相映。酒已都醒，如何消夜永！
----------------------------number 5052----------------------------
水调歌头
题西山秋爽图
先秦
纳兰性德
空山梵呗静，水月影俱沉。悠然一境人外，都不许尘侵。岁晚忆曾游处，犹记半竿斜照，一抹界疏林。绝顶茅庵里，老衲正孤吟。
云中锡，溪头钓，涧边琴。此生著几两屐，谁识卧游心？准拟乘风归去，错向槐安回首，何日得投簪。布袜青鞋约，但向画图寻。
----------------------------number 5053----------------------------
菩萨蛮
秋闺
先秦
徐灿
西风几弄冰肌彻，玲珑晶枕愁双设。时节是重阳，菊花牵恨长。
鱼书经岁绝，烛泪流残月。梦也不分明，远山云乱横。
----------------------------number 5054----------------------------
瑞鹤仙
秋感
清朝
吴文英
泪荷抛碎璧。正漏云筛雨，斜捎窗隙。林声怨秋色。对小山不迭，寸眉愁碧。凉欺岸帻。暮砧催、银屏翦尺。最无聊、燕去堂空，旧幕暗尘罗额。
行客。西园有分，断柳凄花，似曾相识。西风破屐。林下路，水边石。念寒蛩残梦，归鸿心事，那听江村夜笛。看雪飞、苹底芦梢，未如鬓白。
----------------------------number 5055----------------------------
清江引
秋怀
唐朝
张可久
西风信来家万里，问我归期未？雁啼红叶天，人醉黄花地，芭蕉雨声秋梦里。
----------------------------number 5056----------------------------
长相思
去年秋
清朝
佚名
去年秋，今年秋，湖上人家乐复忧。西湖依旧流。
吴循州，贾循州，十五年前一转头。人生放下休。
----------------------------number 5057----------------------------
普天乐
秋怀
唐朝
张可久
为谁忙，莫非命。西风驿马。落月书灯。青天蜀道难，红叶吴江冷。两字功名频看镜，不饶人白发星星。钓鱼子陵，思莼季鹰，笑我飘零。
----------------------------number 5058----------------------------
醉公子
漠漠秋云澹
南北朝
顾夐
漠漠秋云澹，红藕香侵槛。枕倚小山屏，金铺向晚扃。
睡起横波慢，独望情何限！衰柳数声蝉，魂销似去年。
----------------------------number 5059----------------------------
谢新恩
冉冉秋光留不住
宋朝
李煜
冉冉秋光留不住，满阶红叶暮。
又是过重阳，台榭登临处，茱萸香坠。
紫菊气，飘庭户，晚烟笼细雨。
雍雍新雁咽寒声，愁恨年年长相似。
----------------------------number 5060----------------------------
菩萨蛮
白日惊飚冬已半
先秦
纳兰性德
白日惊飚冬已半，解鞍正值昏鸦乱。冰合大河流，茫茫一片愁。
烧痕空极望，鼓角高城上。明日近长安，客心愁未阑。
----------------------------number 5061----------------------------
大德歌
冬
唐朝
关汉卿
雪纷纷，掩重门，不由人不断魂，瘦损江梅韵。那里是清江江上村，香闺里冷落谁瞅问？好一个憔悴的凭栏人。
----------------------------number 5062----------------------------
昼夜乐
冬
唐朝
赵显宏
风送梅花过小桥，飘飘。飘飘地乱舞琼瑶，水面上流将去了。觑绝似落英无消耗，似那人水远山遥，怎不焦？今日明朝，今日明朝，又不见他来到！
佳人，佳人多命薄！今遭，难逃。难逃他粉悴烟憔，直恁般鱼沉雁杳！谁承望拆散了鸾凤交，空教人梦断魂劳。心痒难揉，心痒难揉。盼不得鸡儿叫。
----------------------------number 5063----------------------------
酒泉子
雨渍花零
宋朝
李珣
雨渍花零，红散香凋池两岸。
别情遥，春歌断，掩银屏。
孤帆早晚离三楚，闲理铀筝愁几许。
曲中情，弦上语，不堪听！
----------------------------number 5064----------------------------
天净沙
冬
唐朝
白朴
一声画角谯门，丰庭新月黄昏，雪里山前水滨。
竹篱茅舍，淡烟衰草孤村。
----------------------------number 5065----------------------------
玉芙蓉
雨窗小咏
魏晋
沈自晋
疏梅带雨开，瘦竹随风摆，雨和风着意好，为我安排。临风自惜残香洒，冒雨谁从滴翠来。清虚界，任风敲雨筛；掩柴扉，谢他梅竹伴我冷书斋。
----------------------------number 5066----------------------------
菩萨蛮
隔花才歇帘纤雨
先秦
纳兰性德
隔花才歇帘纤雨，一声弹指浑无语。梁燕自双归，长条脉脉垂。
小屏山色远，妆薄铅华浅。独自立瑶阶，透寒金缕鞋。
----------------------------number 5067----------------------------
昭君怨
咏荷上雨
清朝
杨万里
午梦扁舟花底。香满两湖烟水。急雨打篷声。梦初惊。
却是池荷跳雨。散了真珠还聚。聚作水银窝。泻清波。
----------------------------number 5068----------------------------
菩萨蛮
隔花才歇廉纤雨
先秦
纳兰性德
隔花才歇廉纤雨，一声弹指混无语。梁燕自双归，长条脉脉垂。
小屏山色远，妆薄铅华浅。独自立瑶阶，透寒金缕鞋。
----------------------------number 5069----------------------------
咏雨
南北朝
李世民
罩云飘远岫，喷雨泛长河。低飞昏岭腹，斜足洒岩阿。
泫丛珠缔叶，起溜镜图波。濛柳添丝密，含吹织空罗。
----------------------------number 5070----------------------------
大德歌
冬景
唐朝
关汉卿
雪粉华，舞梨花，再不见烟村四五家。密洒堪图画，看疏林噪晚鸦。黄芦掩映清江下，斜缆着钓鱼艖。
----------------------------number 5071----------------------------
双双燕
满城社雨
先秦
张惠言
满城社雨，又唤起无家，一年新恨。花轻柳重，隔断红楼芳径。旧垒谁家曾识，更生怕、主人相问。商量多少雕檐，还是差池不定。谁省、去年春静。直数到今年，丝魂絮影。前身应是，一片落红残粉。不住呢喃交讯，又惹得、莺儿闲听。输于池上鸳鸯，日日阑前双暝。
----------------------------number 5072----------------------------
竹枝词二首
其二
南北朝
刘禹锡
楚水巴山江雨多，巴人能唱本乡歌。
今朝北客思归去，回入纥那披绿罗。
----------------------------number 5073----------------------------
浣溪沙
伏雨朝寒愁不胜
先秦
纳兰性德
伏雨朝寒愁不胜，那能还傍杏花行。去年高摘斗轻盈。
漫惹炉烟双袖紫，空将酒晕一衫青。人间何处问多情。
----------------------------number 5074----------------------------
菩萨蛮
霏霏点点回塘雨
宋朝
佚名
菩萨蛮霏霏点点回塘雨，双双只只鸳鸯语。灼灼野花香，依依金柳黄。
盈盈江上女，两两溪边舞。皎皎绮罗光，青青云粉状。
----------------------------number 5075----------------------------
湘妃怨
夜来雨横与风狂
清朝
阿鲁威
夜来雨横与风狂，断送西园满地香。
晓来蜂蝶空游荡。
苦难寻红锦妆，问东君归计何忙！
尽叫得鹃声碎，却教人空断肠。
漫劳动送客垂杨。
----------------------------number 5076----------------------------
摸鱼儿
午日雨眺
先秦
纳兰性德
涨痕添、半篙柔绿，蒲梢荇叶无数。台榭空蒙烟柳暗，白鸟衔鱼欲舞。红桥路，正一派、画船萧鼓中流住。呕哑柔橹，又早拂新荷，沿堤忽转，冲破翠钱雨。
蒹葭渚，不减潇湘深处。霏霏漠漠如雾，滴成一片鲛人泪，也似汨罗投赋。愁难谱，只彩线、香菰脉脉成千古。伤心莫语，记那日旗亭，水嬉散尽，中酒阻风去。
----------------------------number 5077----------------------------
江城子
中秋早雨晚晴
清朝
陈著
中秋佳月最端圆。老痴顽。见多番。杯酒相延，今夕不应慳。残雨如何妨乐事，声淅淅，点斑斑。
天应有意故遮阑。拍人间。等闲看。好处时光，须用著些难。直待黄昏风卷霁，金滟滟，玉团团。
----------------------------number 5078----------------------------
小梁州
篷窗风急雨丝丝
唐朝
张可久
篷窗风急雨丝丝，闷捻吟髭。淮阳西望路何之？无一个鳞鸿至，把酒问篙师。
迎头便说兵戈事。风流再莫追思，塌了酒楼，焚了茶肆，柳营花市，更呼甚燕子莺儿！
----------------------------number 5079----------------------------
望海楼晚景
横风吹雨入楼斜
清朝
苏轼
横风吹雨入楼斜，壮观应须好句夸。
雨过潮平江海碧，电光时掣紫金蛇。
----------------------------number 5080----------------------------
菩萨蛮
春云吹散湘帘雨
先秦
纳兰性德
春云吹散湘帘雨，絮黏蝴蝶飞还住。
人在玉楼中，楼高四面风。
柳烟丝一把，暝色笼鸳瓦。
休近小阑干，夕阳无限山。
----------------------------number 5081----------------------------
菩萨蛮
萧萧几叶风兼雨
先秦
纳兰性德
萧萧几叶风兼雨，离人偏识长更苦。欹枕数秋天，蟾蜍下早弦。
夜寒惊被薄，泪与灯花落。无处不伤心，轻尘在玉琴。
----------------------------number 5082----------------------------
念奴娇
赋雨岩
清朝
辛弃疾
近来何处有吾愁，何处还知吾乐。一点凄凉千古意，独倚西风寥郭。并竹寻泉，和云种树，唤做真闲客，此心闲处，不应长藉邱壑。
休说往事皆非，而今云是，且把清尊酌。醉里不知谁是我，非月非云非鹤。露冷风高，松梢桂子，醉了还醒却。北窗高卧，莫教啼鸟惊著。
----------------------------number 5083----------------------------
如梦令
点滴空阶疏雨
先秦
王国维
点滴空阶疏雨。迢递严城更鼓。睡浅梦初成，又被东风吹去。无据。无据。斜汉垂垂欲曙。
----------------------------number 5084----------------------------
浣溪沙
软草平莎过雨新
清朝
苏轼
徐州石潭谢雨，道上作五首。潭在城东二十里，常与泗水增减清浊相应。
软草平莎过雨新，轻沙走马路无尘。何时收拾耦耕身？
日暖桑麻光似泼，风来蒿艾气如薰。使君元是此中人。
----------------------------number 5085----------------------------
菩萨蛮
红楼遥隔廉纤雨
先秦
王国维
红楼遥隔廉纤雨。沉沉暝色笼高树。树影到侬窗。君家灯火光。风枝和影弄。似妾西窗梦。梦醒即天涯。打窗闻落花。
----------------------------number 5086----------------------------
浣溪沙
雨歇梧桐泪乍收
先秦
纳兰性德
雨歇梧桐泪乍收，遣怀翻自忆从头。摘花销恨旧风流。
帘影碧桃人已去，屧痕苍藓径空留。两眉何处月如钩？
----------------------------number 5087----------------------------
南乡子
云带雨
宋朝
李珣
云带雨，浪迎风，钓翁回棹碧湾中。春酒香熟鲈鱼美，谁同醉？缆却扁舟篷底睡。
----------------------------number 5088----------------------------
生查子
窗雨阻佳期
宋朝
孙光宪
窗雨阻佳期，尽日颙然坐。帘外正淋漓，不觉愁如锁。
梦难裁，心欲破，泪逐檐声坠。想得玉人情，也合思量我。
----------------------------number 5089----------------------------
临江仙
雨停荷芰逗浓香
宋朝
阎选
雨停荷芰逗浓香，岸边蝉噪垂杨。
物华空有旧池塘，不逢仙子，何处梦襄王？
珍簟对欹鸳枕冷，此来尘暗凄凉。
欲凭危槛恨偏长。
藕花珠缀，犹似汗凝妆。
----------------------------number 5090----------------------------
踏莎行
雪中看梅花
唐朝
王旭
两种风流，一家制作。雪花全似梅花萼。细看不是雪无香，天风吹得香零落。
虽是一般，惟高一着。雪花不似梅花薄。梅花散彩向空山，雪花随意穿帘幕。
----------------------------number 5091----------------------------
浣溪沙
往年宏辞御题有西山晴雪诗
元好问
日射云间五色芝，鸳鸯宫瓦碧参差。西山晴雪入新诗。焦土已经三月火，残花犹发万年枝。他年江令独来时。
----------------------------number 5092----------------------------
满江红
和范先之雪
清朝
辛弃疾
天上飞琼，毕竟向、人间情薄。还又跨、玉龙归去，万花摇落。云破林梢添远岫，月临屋角分层阁。记少年、骏马走韩卢，掀东郭。
吟冻雁，嘲饥鹊。人已老，欢犹昨。对琼瑶满地，与君酬酢。最爱霏霏迷远近，却收扰扰还寥廓。待羔儿、酒罢又烹茶，扬州鹤。
----------------------------number 5093----------------------------
木兰花
晓妆初了明肌雪
南北朝
李煜
晓妆初了明肌雪，春殿嫔娥鱼贯列。
笙箫吹断水云间，重按霓裳歌遍彻。
临春谁更飘香屑？醉拍阑干情味切。
归时休放烛光红，待踏马蹄清夜月。
----------------------------number 5094----------------------------
菩萨蛮
朔风吹散三更雪
先秦
纳兰性德
朔风吹散三更雪，倩魂犹恋桃花月。梦好莫催醒，由他好处行。
无端听画角，枕畔红冰薄。塞马一声嘶，残星拂大旗。
----------------------------number 5095----------------------------
无闷
催雪
清朝
吴文英
霓节飞琼，鸾驾弄玉，杳隔平云弱水。倩皓鹤传书，卫姨呼起。莫待粉河凝晓，趁夜月、瑶笙飞环佩。正蹇驴吟影，茶烟灶冷，酒亭门闭。
歌丽。泛碧蚁。放绣帘半钩，宝台临砌。要须借东君，灞陵春意。晓梦先迷楚蝶，早风戾、重寒侵罗被。还怕掩、深院梨花，又作故人清泪。
----------------------------number 5096----------------------------
谒金门
风丝袅
先秦
纳兰性德
风丝袅，水浸碧天清晓。一镜湿云青未了，雨晴春草草。
梦里轻螺谁扫，帘外落花红小。独睡起来情悄悄，寄愁何处好。
----------------------------number 5097----------------------------
渔父
浪花有意千里雪
宋朝
李煜
浪花有意千里雪，桃花无言一队春。一壶酒，一竿身，快活如侬有几人。
----------------------------number 5098----------------------------
好事近
帘外五更风
先秦
纳兰性德
帘外五更风，消受晓寒时节。刚剩秋衾一半，拥透帘残月。
争教清泪不成冰？好处便轻别。拟把伤离情绪，待晓寒重说。
----------------------------number 5099----------------------------
蟾宫曲
雪
唐朝
薛昂夫
天仙碧玉琼瑶，点点扬花，片片鹅毛。
访戴归来，寻梅懒去，独钓无聊。
一个饮羊羔红炉暖阁，一个冻骑驴野店溪桥，你自评跋，那个清高，那个粗豪？
----------------------------number 5100----------------------------
拨棹子
风切切
宋朝
尹鹗
风切切，深秋月，十朵芙蓉繁艳歇。小槛细腰无力，空赢得，目断魂飞何处说。
寸心恰似丁香结，看看瘦尽胸前雪。偏挂恨，少年抛掷，羞觑见，绣被堆红闲不彻。
----------------------------number 5101----------------------------
寿阳曲
江天暮雪
唐朝
马致远
天将暮，雪乱舞，半梅花半飘柳絮。
江上晚来堪画处，钓鱼人一蓑归去。
----------------------------number 5102----------------------------
大德歌
夏
唐朝
关汉卿
俏冤家，在天涯，偏那里绿杨堪系马。困坐南窗下，数对清风想念他。蛾眉淡了教谁画？瘦岩岩羞戴石榴花。
----------------------------number 5103----------------------------
赤枣子
风淅淅
先秦
纳兰性德
风淅淅，雨纤纤。难怪春愁细细添。记不分明疑是梦，梦来还隔一重帘。
----------------------------number 5104----------------------------
清平乐
金风细细
清朝
晏殊
金风细细。叶叶梧桐坠。绿酒初尝人易醉。一枕小窗浓睡。
紫薇朱槿花残。斜阳却照阑干。双燕欲归时节，银屏昨夜微寒。
----------------------------number 5105----------------------------
燕归梁
凤莲
清朝
蒋捷
我梦唐宫春昼迟。正舞到、曳裾时。翠云队仗绛霞衣。慢腾腾、手双垂。
忽然急鼓催将起，似彩凤、乱惊飞。梦回不见万琼妃。见荷花、被风吹。
----------------------------number 5106----------------------------
浪淘沙慢
梦觉透窗风一线
清朝
柳永
梦觉透窗风一线，寒灯吹息。那堪酒醒，又闻空阶，夜雨频滴。嗟因循、久作天涯客。负佳人、几许盟言，便忍把、从前欢会，陡顿翻成忧戚。
愁极，再三追思，洞房深处，几度饮散歌阑，香暖鸳鸯被。岂暂时疏散，费伊心力。殚云尤雨，有万般千种，相怜相惜。恰到如今，天长漏永，无端自家疏隔。知何时、却拥秦云态？原低帏昵枕，轻轻细说与，江乡夜夜，数寒更思忆。
----------------------------number 5107----------------------------
浣溪沙
万顷风涛不记苏
清朝
苏轼
万顷风涛不记苏。雪晴江上麦千车。但令人饱我愁无。
翠袖倚风萦柳絮，绛唇得酒烂樱珠。尊前呵手镊霜须。
----------------------------number 5108----------------------------
临江仙
柳带摇风汉水滨
宋朝
牛希济
柳带摇风汉水滨，平芜两岸争匀。鸳鸯对浴浪痕新。弄珠游女，微笑自含春。
轻步暗移蝉鬓动，罗裙风惹轻尘。水晶宫殿岂无因。空劳纤手，解佩赠情人。
----------------------------number 5109----------------------------
浣溪沙
荷芰风轻帘幕香
宋朝
顾敻
荷芰风轻帘幕香，绣衣鸂鶒泳回塘，小屏闲掩旧潇湘。
恨入空帷鸾影独，泪凝双脸渚莲光，薄情年少悔思量。
----------------------------number 5110----------------------------
西湖杂咏
春
唐朝
薛昂夫
山光如淀，湖光如练，一步一个生绡面。
叩逋仙，访坡仙，
拣西湖好处都游遍，管甚月明归路远。
船，休放转；杯休放浅。
----------------------------number 5111----------------------------
咏秋柳
先秦
纪映淮
栖鸦流水点秋光，爱此萧疏树几行。
不与行人绾离别，赋成谢女雪飞香。
----------------------------number 5112----------------------------
西湖杂咏
夏
唐朝
薛昂夫
晴云轻漾，熏风无浪，开樽避暑争相向。
映湖光，逞新妆。
笙歌鼎沸南湖荡，今夜且休回画舫。
风，满座凉；莲，入梦香。
----------------------------number 5113----------------------------
一枝花
咏喜雨
唐朝
张养浩
用尽我为国为民心，祈下些值金值玉雨，数年空盼望，一旦遂沾濡，唤省焦枯，喜万象春如故，恨流民尚在途，留不住都弃业抛家，当不的也离乡背土。
梁州
恨不得把野草翻腾做菽粟，澄河沙都变化做金珠。
直使千门万户家豪富，我也不枉了受天禄。
眼觑着灾伤教我没是处，只落得雪满头颅。
尾声
青天多谢相扶助，赤子从今罢叹吁。
只愿得三日霖霪不停住，便下当街上似五湖，
都渰了九衢，犹自洗不尽从前受过的苦。
----------------------------number 5114----------------------------
西湖杂咏
秋
唐朝
薛昂夫
疏林红叶，芙蓉将谢，天然妆点秋屏列。
断霞遮，夕阳斜，山腰闪出闲亭榭。
分付画船且慢者。歌，休唱彻；诗，乘兴写。
----------------------------number 5115----------------------------
香菱咏月
其三
先秦
曹雪芹
精华欲掩料应难，影自娟娟魄自寒。一片砧敲千里白，半轮鸡唱五更残。
绿蓑江上秋闻笛，红袖楼头夜倚栏。博得嫦娥应借问，缘何不使永团圆。
----------------------------number 5116----------------------------
清江引
托咏
魏晋
宋方壶
剔秃圞一轮天外月，拜了低低说：是必常团圆，休着些儿缺，愿天下有情底都似你者。
----------------------------number 5117----------------------------
题张十一旅舍三咏榴花
南北朝
韩愈
五月榴花照眼明，枝间时见子初成。
可怜此地无车马，颠倒青苔落绛英。
----------------------------number 5118----------------------------
浣溪沙
咏橘
清朝
苏轼
菊暗荷枯一夜霜。新苞绿叶照林光。竹篱茅舍出青黄。
香雾噀人惊半破，清泉流齿怯初尝。吴姬三日手犹香。
----------------------------number 5119----------------------------
小桃红
咏桃
唐朝
周文质
东风有恨致玄都，吹破枝头玉，夜月梨花也相妒。
不寻俗，娇鸾彩凤风流处。
刘郎去也，武陵溪上，仙子淡妆梳。
----------------------------number 5120----------------------------
雁儿落带得胜令
饮中闲咏
魏晋
康海
数年前也放狂，这几日全无况。闲中件件思，暗里般般量。真个是不精不细丑行藏，怪不得没头没脑受灾殃。从今后花底朝朝醉，人间事事忘。刚方，篌落了膺和滂；荒唐，周全了籍与康。
----------------------------number 5121----------------------------
咏牡丹
清朝
王溥
枣花至小能成实，桑叶虽柔解吐丝。
堪笑牡丹如斗大，不成一事又空枝。
----------------------------number 5122----------------------------
咏长城
南北朝
汪遵
秦筑长城比铁牢，蕃戎不敢过临洮。
虽然万里连云际，争及尧阶三尺高。
----------------------------number 5123----------------------------
薛宝钗咏白海棠
先秦
曹雪芹
珍重芳姿昼掩门，自携手瓮灌苔盆。
胭脂洗出秋阶影，冰雪招来露砌魂。
淡极始知花更艳，愁多焉得玉无痕。
欲偿白帝宜清洁，不语婷婷日又昏。
----------------------------number 5124----------------------------
醉落魄
咏鹰
先秦
陈维崧
寒山几堵，风低削碎中原路，秋空一碧无今古。
醉袒貂裘，略记寻呼处。
男儿身手和谁赌，老来猛气还轩举。
人间多少闲狐兔，月黑沙昏。
此际偏思汝。
----------------------------number 5125----------------------------
咏芭蕉
先秦
郑板桥
芭蕉叶叶为多情，一叶才舒一叶生。
自是相思抽不尽，却教风雨怨秋声。
----------------------------number 5126----------------------------
咏春笋
南北朝
杜甫
无数春笋满林生，柴门密掩断行人。
会须上番看成竹，客至从嗔不出迎。
----------------------------number 5127----------------------------
咏秋江
南北朝
林逋
苍茫沙嘴鹭鸶眠，片水无痕浸碧天。
最爱芦花经雨后，一蓬烟火饭鱼船。
----------------------------number 5128----------------------------
踏莎行
寒草烟光阔
清朝
寇准
寒草烟光阔，渭水波声咽。春潮雨霁轻尘歇。征鞍发。
指青青杨柳，又是轻攀折。动黯然，知有后会甚时节？
更进一杯酒，歌一阕。叹人生，最难欢聚易离别。
且莫辞沉醉，听取阳关彻。念故人，千里至此共明月。
----------------------------number 5129----------------------------
咏初日
清朝
赵匡胤
太阳初出光赫赫，千山万山如火发。
一轮顷刻上天衢，逐退群星与残月。
----------------------------number 5130----------------------------
醉中天
咏大蝴蝶
唐朝
王和卿
弹破庄周梦，两翅驾东风，三百座名园、一采一个空。
谁道风流种，唬杀寻芳的蜜蜂。
轻轻飞动，把卖花人搧过桥东。
----------------------------number 5131----------------------------
玉楼春
春恨
清朝
晏殊
绿杨芳草长亭路。年少抛人容易去。楼头残梦五更钟，花底离情三月雨。
无情不似多情苦。一寸还成千万缕。天涯地角有穷时，只有相思无尽处。
----------------------------number 5132----------------------------
临江仙
寒柳
先秦
纳兰性德
飞絮飞花何处是，层冰积雪摧残，疏疏一树五更寒。爱他明月好，憔悴也相关。
最是繁丝摇落后，转教人忆春山。湔裙梦断续应难。西风多少恨，吹不散眉弯。
----------------------------number 5133----------------------------
长相思
花似伊
清朝
欧阳修
花似伊。柳似伊。花柳青春人别离。低头双泪垂。
长江东。长江西。两岸鸳鸯两处飞。相逢知几时。
----------------------------number 5134----------------------------
长亭怨慢
雁
先秦
朱彝尊
结多少悲秋俦侣，特地年年，北风吹度。紫塞门孤，金河月冷，恨谁诉？回汀枉渚，也只恋江南住。随意落平沙，巧排作、参差筝柱。
别浦，惯惊移莫定，应怯败荷疏雨。一绳云杪，看字字悬针垂露。渐欹斜、无力低飘，正目送、碧罗天暮。写不了相思，又蘸凉波飞去。
----------------------------number 5135----------------------------
望江南
咏弦月
先秦
纳兰性德
初八月，半镜上青霄。斜倚画阑娇不语，暗移梅影过红桥，裙带北风飘。
----------------------------number 5136----------------------------
蝶恋花
梦入江南烟水路
清朝
晏几道
　　梦入江南烟水路。行尽江南，不与离人遇。睡里消魂无说处。觉来惆怅消魂误。
　　欲尽此情书尺素。浮雁沈鱼，终了无凭据。却倚缓弦歌别绪。断肠移破秦筝柱。
沈
鱼
通：沉
----------------------------number 5137----------------------------
普天乐
咏世
唐朝
张鸣善
洛阳花，梁园月，好花须买，皓月须赊。
花倚栏干看烂熳开，月曾把酒问团圆夜。
月有盈亏花有开谢，想人生最苦离别。
花谢了三春近也，月缺了中秋到也，人去了何日来也？
----------------------------number 5138----------------------------
清江引
咏所见
唐朝
佚名
后园中姐儿十六七，见一双胡蝶戏。香肩靠粉墙，玉指弹珠泪。唤丫鬟赶开他别处飞。
----------------------------number 5139----------------------------
采桑子
塞上咏雪花
先秦
纳兰性德
非关癖爱轻模样，冷处偏佳。别有根芽，不是人间富贵花。
谢娘别后谁能惜，飘泊天涯。寒月悲笳，万里西风瀚海沙。
----------------------------number 5140----------------------------
点绛唇
素香丁香
清朝
王十朋
落木萧萧，琉璃叶下琼葩吐。素香柔树。雅称幽人趣。
无意争先，梅蕊休相妒。含春雨。结愁千绪。似忆江南主。
----------------------------number 5141----------------------------
鹧鸪天
手捻香笺忆小莲
清朝
晏几道
手捻香笺忆小莲。欲将遗恨倩谁传。归来独卧逍遥夜，梦里相逢酩酊天。
花易落，月难圆。只应花月似欢缘。秦筝算有心情在，试写离声入旧弦。
----------------------------number 5142----------------------------
高山流水
丁基仲侧室善丝桐赋咏晓达音吕备歌舞之妙
清朝
吴文英
素弦一一起秋风。写柔情、都在春葱。徽外断肠声，霜宵暗落惊鸿。低颦处、翦绿裁红。仙郎伴、新制还赓旧曲，映月帘栊。似名花并蒂，日日醉春浓。
吴中。空传有西子，应不解、换徵移宫。兰蕙满襟怀，唾碧总喷花茸。后堂深、想费春工。客愁重、时听蕉寒雨碎，泪湿琼钟。恁风流也称，金屋贮娇慵。
----------------------------number 5143----------------------------
望江南
江南月
清朝
王琪
江南月，清夜满西楼。云落开时冰吐鉴，浪花深处玉沉钩。圆缺几时休。
星汉迥，风露入新秋。丹桂不知摇落恨，素娥应信别离愁。天上共悠悠。
----------------------------number 5144----------------------------
花心动
春词
清朝
阮逸女
仙苑春浓，小桃开，枝枝已堪攀折。乍雨乍晴，轻暖轻寒，渐近赏花时节。柳摇台榭东风软，帘栊静，幽禽调舌。断魂远，闲寻翠径，顿成愁结。
此恨无人共说。还立尽黄昏，寸心空切。强整绣衾，独掩朱扉，枕簟为谁铺设。夜长更漏传声远，纱窗映、银缸明灭。梦回处，梅梢半笼残月。
----------------------------number 5145----------------------------
眼儿媚
咏红姑娘
先秦
纳兰性德
骚屑西风弄晚寒，翠袖倚阑干。霞绡裹处，樱唇微绽，靺鞨红殷。
故宫事往凭谁问，无恙是朱颜。玉墀争采，玉钗争插，至正年间。
----------------------------number 5146----------------------------
谒金门
春又老
清朝
王安石
春又老。南陌酒香梅小。遍地落花浑不扫。梦回情意悄。红笺寄与添烦恼。细写相思多少。醉后几行书字小。泪痕都揾了。
----------------------------number 5147----------------------------
霓裳中序第一
茉莉咏
清朝
尹焕
青颦粲素靥。海国仙人偏耐热。餐尽香风露屑。便万里凌空，肯凭莲叶。盈盈步月。悄似怜、轻去瑶阙。人何在，忆渠痴小，点点爱轻撅。
愁绝。旧游轻别。忍重看、锁香金箧。凄凉清夜簟席。杳杳诗魂，真化风蝶。冷香清到骨。梦十里、梅花霁雪。归来也，恹恹心事，自共素娥说。
----------------------------number 5148----------------------------
浣溪沙
闲弄筝弦懒系裙
清朝
晏几道
闲弄筝弦懒系裙。铅华消尽见天真。眼波低处事还新。
怅恨不逢如意酒。寻思难值有情人。可怜虚度琐窗春。
----------------------------number 5149----------------------------
蟾宫曲
咏西湖
唐朝
奥敦周卿
西湖烟水茫茫，百顷风潭，十里荷香。
宜雨宜晴，宜西施淡抹浓妆。
尾尾相衔画舫，尽欢声无日不笙簧。
春暖花香，岁稔时康。
真乃“上有天堂，下有苏杭。”
----------------------------number 5150----------------------------
少年游
朝云漠漠散轻丝
清朝
周邦彦
朝云漠漠散轻丝。楼阁淡春姿。柳泣花啼，九街泥重，门外燕飞迟。
而今丽日明金屋，春色在桃枝。不似当时，小桥冲雨，幽恨两人知。
----------------------------number 5151----------------------------
子夜歌
三更月
清朝
贺铸
三更月。中庭恰照梨花雪。梨花雪。不胜凄断，杜鹃啼血。
王孙何许音尘绝。柔桑陌上吞声别。吞声别。陇头流水，替人呜咽。
----------------------------number 5152----------------------------
浣溪沙
杨花
魏晋
陈子龙
百尺章台撩乱飞，重重帘幕弄春晖。怜他飘泊奈他飞。
澹日滚残花影下，软风吹送玉楼西。天涯心事少人知。
----------------------------number 5153----------------------------
好事近
湓口放船归
清朝
陆游
湓口放船归，薄暮散花洲宿。两岸白苹红蓼，映一蓑新绿。
有沽酒处便为家，菱芡四时足。明日又乘风去，任江南江北。
----------------------------number 5154----------------------------
双双燕
小桃谢后
清朝
吴文英
小桃谢后，双双燕，飞来几家庭户。轻烟晓暝，湘水暮云遥度，帘外余寒未卷，共斜入、红楼深处。相将占得雕梁，似约韶光留住。
堪举。翩翩翠羽。杨柳岸，泥香半和梅雨。落花风软，戏促乱红飞舞。多少呢喃意绪。尽日向、流莺分诉。还过短墙，谁会万千言语。
----------------------------number 5155----------------------------
洞仙歌
荷花
宋朝
刘光祖
晚风收暑，小池塘荷净。独倚胡床酒初醒。起徘徊、时有香气吹来，云藻乱，叶底游鱼动影。
空擎承露盖，不见冰容，惆怅明妆晓鸾镜。后夜月凉时，月淡花低，幽梦觉、欲凭谁省。且应记、临流凭阑干，便遥想，江南红酣千顷。
----------------------------number 5156----------------------------
临江仙
江绕黄陵春庙闲
宋朝
牛希济
江绕黄陵春庙闲，娇莺独语关关。满庭重叠绿苔斑。阴云无事，四散自归山。
箫鼓声稀香烬冷，月娥敛尽弯环。风流皆道胜人间。须知狂客，拼死为红颜。
----------------------------number 5157----------------------------
小重山令
赋潭州红梅
清朝
姜夔
人绕湘皋月坠时。斜横花树小，浸愁漪。一春幽事有谁知？东风冷，香远茜裙归。
鸥去昔游非。遥怜花可可，梦依依。九疑云杳断魂啼。相思血，都沁绿筠枝。
----------------------------number 5158----------------------------
鹧鸪天
桂花
清朝
李清照
暗淡轻黄体性柔。情疏迹远只香留。何须浅碧深红色，自是花中第一流。
深
红
一作：轻
梅定妒，菊应羞。画阑开处冠中秋。骚人可煞无情思，何事当年不见收。
阑
通：栏
----------------------------number 5159----------------------------
杨柳枝词
南北朝
白居易
一树春风千万枝，嫩于金色软于丝。
永丰西角荒园里，尽日无人属阿谁？
----------------------------number 5160----------------------------
长相思
雨
清朝
万俟咏
一声声。一更更。窗外芭蕉窗里灯。此时无限情。梦难成。恨难平。不道愁人不喜听。空阶滴到明。
----------------------------number 5161----------------------------
减字木兰花
去年今夜
清朝
吕本中
去年今夜。同醉月明花树下。此夜江边。月暗长堤柳暗船。
故人何处。带我离愁江外去。来岁花前。又是今年忆去年。
----------------------------number 5162----------------------------
咏怀八十二首
其七十九
汉朝
阮籍
林中有奇鸟，自言是凤凰。
清朝饮醴泉，日夕栖山冈。
高鸣彻九州，延颈望八荒。
适逢商风起，羽翼自摧藏。
一去昆仑西，何时复回翔。
但恨处非位，怆悢使心伤。
----------------------------number 5163----------------------------
阮郎归
绍兴乙卯大雪行鄱阳道中
清朝
向子諲
江南江北雪漫漫。遥知易水寒。同云深处望三关。断肠山又山。
天可老，海能翻。消除此恨难。频闻遣使问平安。几时鸾辂还。
----------------------------number 5164----------------------------
减字木兰花
卖花担上
清朝
李清照
卖花担上。买得一枝春欲放。泪染轻匀。犹带彤霞晓露痕。
怕郎猜道。奴面不如花面好。云鬓斜簪。徒要教郎比并看。
----------------------------number 5165----------------------------
河渎神
汾水碧依依
宋朝
孙光宪
汾水碧依依，黄云落叶初飞。翠娥一去不言归，庙门空掩斜晖。
四壁阴森排古画，依旧琼轮羽驾。小殿沈沈清夜，银灯飘落香灺。
----------------------------number 5166----------------------------
菩萨蛮
江城烽火连三月
清朝
李弥逊
江城烽火连三月。不堪对酒长亭别。休作断肠声。老来无泪倾。
风高帆影疾。目送舟痕碧。锦字几时来。薰风无雁回。
----------------------------number 5167----------------------------
鹊桥仙
说盟说誓
清朝
蜀妓
说盟说誓。说情说意。动便春愁满纸。多应念得脱空经，是那个、先生教底。
不茶不饭，不言不语，一味供他憔悴。相思已是不曾闲，又那得、工夫咒你。
----------------------------number 5168----------------------------
浣溪沙
霜日明霄水蘸空
清朝
张孝祥
霜日明霄水蘸空。鸣鞘声里绣旗红。淡烟衰草有无中。
万里中原烽火北，一尊浊酒戍楼东。酒阑挥泪向悲风。
----------------------------number 5169----------------------------
水调歌头
过岳阳楼作
清朝
张孝祥
湖海倦游客，江汉有归舟。西风千里，送我今夜岳阳楼。日落君山云气，春到沅湘草木，远思渺难收。徙倚栏杆久，缺月挂帘钩。
雄三楚，吞七泽，隘九州。人间好处，何处更似此楼头。欲吊沈累无所，但有渔儿樵子，哀此写离忧。回首叫虞舜，杜若满芳洲。
----------------------------number 5170----------------------------
酷相思
月挂霜林寒欲坠
清朝
程垓
月挂霜林寒欲坠。正门外、催人起。奈离别、如今真个是。欲住也、留无计。欲去也、来无计。
马上离魂衣上泪。各自个、供憔悴。问江路梅花开也未。春到也、须频寄。人到也、须频寄。
----------------------------number 5171----------------------------
清平乐
题上卢桥
清朝
辛弃疾
清溪奔快。不管青山碍。千里盘盘平世界。更著溪山襟带。
古今陵谷茫茫。市朝往往耕桑。此地居然形胜，似曾小小兴亡。
----------------------------number 5172----------------------------
水调歌头
题李季允侍郎鄂州吞云楼
清朝
戴复古
轮奂半天上，胜概压南楼。筹边独坐，岂欲登览快双眸。浪说胸吞云梦，直把气吞残虏，西北望神州。百载一机会，人事恨悠悠。
骑黄鹤，赋鹦鹉，谩风流。岳王祠畔，杨柳烟锁古今愁。整顿乾坤手段，指授英雄方略，雅志若为酬。杯酒不在手，双鬓恐惊秋。
----------------------------number 5173----------------------------
明妃曲二首
清朝
王安石
其一
明妃初出汉宫时，泪湿春风鬓脚垂。
低徊顾影无颜色，尚得君王不自持。
归来却怪丹青手，入眼平生几曾有；
意态由来画不成，当时枉杀毛延寿。
一去心知更不归，可怜着尽汉宫衣；
寄声欲问塞南事，只有年年鸿雁飞。
家人万里传消息，好在毡城莫相忆；
君不见咫尺长门闭阿娇，人生失意无南北。
其二
明妃初嫁与胡儿，毡车百辆皆胡姬。
含情欲语独无处，传与琵琶心自知。
黄金杆拨春风手，弹看飞鸿劝胡酒。
汉宫侍女暗垂泪，沙上行人却回首。
汉恩自浅胡恩深，人生乐在相知心。
可怜青冢已芜没，尚有哀弦留至今。
----------------------------number 5174----------------------------
眼儿媚
愁云淡淡雨潇潇
清朝
石孝友
愁云淡淡雨潇潇。暮暮复朝朝。别来应是，眉峰翠减，腕玉香销。
小轩独坐相思处，情绪好无聊。一丛萱草，几竿修竹，数叶芭蕉。
----------------------------number 5175----------------------------
木兰花慢
莺啼啼不尽
清朝
戴复古
莺啼啼不尽，任燕语、语难通。这一点间愁，十年不断，恼乱春风。重来故人不见，但依然、杨柳小楼东。记得同题粉壁，而今壁破无踪。
兰皋新涨绿溶溶。流恨落花红。念着破春衫，当时送别，灯下裁缝。相思谩然自苦，算云烟、过眼总成空。落日楚天无际，凭栏目送飞鸿。
----------------------------number 5176----------------------------
钓台
清朝
李清照
巨舰只缘因利往，扁舟亦是为名来。
往来有愧先生德，特地通宵过钓台。
----------------------------number 5177----------------------------
水调歌头
把酒对斜日
清朝
杨炎正
把酒对斜日，无语问西风。胭脂何事，都做颜色染芙蓉。放眼暮江千顷，中有离愁万斛，无处落征鸿。天在阑干角，人倚醉醒中。
千万里，江南北，浙西东。吾生如寄，尚想三径菊花丛。谁是中州豪杰，借我五湖舟楫，去作钓鱼翁。故国且回首，此意莫匆匆。
----------------------------number 5178----------------------------
鹧鸪天
卫县道中有怀其人
清朝
史达祖
雁足无书古塞幽。一程烟草一程愁。帽檐尘重风吹野，帐角香销月满楼。
情思乱，梦魂浮。缃裙多忆敝貂裘。官河水静阑干暖，徙倚斜阳怨晚秋。
----------------------------number 5179----------------------------
金陵驿二首
其一
清朝
文天祥
草合离宫转夕晖，孤云飘泊复何依！
山河风景元无异，城郭人民半已非。
满地芦花和我老，旧家燕子傍谁飞？
从今别却江南路，化作啼鹃带血归。
----------------------------number 5180----------------------------
水调歌头
江上春山远
清朝
葛长庚
江上春山远，山下暮云长。相留相送，时见双燕语风樯。满目飞花万点，回首故人千里，把酒沃愁肠。回雁峰前路，烟树正苍苍。
漏声残，灯焰短，马蹄香。浮云飞絮，一身将影向潇湘。多少风前月下，迤逦天涯海角，魂梦亦凄凉。又是春将暮，无语对斜阳。
----------------------------number 5181----------------------------
西河
和王潜斋韵
清朝
曹豳
今日事。何人弄得如此。漫漫白骨蔽川原，恨何日已。关河万里寂无烟，月明空照芦苇。
谩哀痛，无及矣。无情莫问江水。西风落日惨新亭，几人坠泪。战和何者是良筹，扶危但看天意。
只今寂寞薮泽里。岂无人、高卧闾里。试问安危谁寄。定相将、有诏催公起。须信前书言犹未。
----------------------------number 5182----------------------------
正气歌
清朝
文天祥
余囚北庭，坐一土室。室广八尺，深可四寻。单扉低小，白间短窄，污下而幽暗。当此夏日，诸气萃然：雨潦四集，浮动床几，时则为水气；涂泥半朝，蒸沤历澜，时则为土气；乍晴暴热，风道四塞，时则为日气；檐阴薪爨，助长炎虐，时则为火气；仓腐寄顿，陈陈逼人，时则为米气；骈肩杂遝，腥臊汗垢，时则为人气；或圊溷、或毁尸、或腐鼠，恶气杂出，时则为秽气。叠是数气，当之者鲜不为厉。而予以孱弱，俯仰其间，於兹二年矣，幸而无恙，是殆有养致然尔。然亦安知所养何哉？孟子曰：「吾善养吾浩然之气。」彼气有七，吾气有一，以一敌七，吾何患焉！况浩然者，乃天地之正气也，作正气歌一首。
天地有正气，杂然赋流形。下则为河岳，上则为日星。於人曰浩然，沛乎塞苍冥。
皇路当清夷，含和吐明庭。时穷节乃见，一一垂丹青。在齐太史简，在晋董狐笔。
在秦张良椎，在汉苏武节。为严将军头，为嵇侍中血。为张睢阳齿，为颜常山舌。
或为辽东帽，清操厉冰雪。或为出师表，鬼神泣壮烈。或为渡江楫，慷慨吞胡羯。
或为击贼笏，逆竖头破裂。是气所磅礴，凛烈万古存。当其贯日月，生死安足论。
地维赖以立，天柱赖以尊。三纲实系命，道义为之根。嗟予遘阳九，隶也实不力。
楚囚缨其冠，传车送穷北。鼎镬甘如饴，求之不可得。阴房阗鬼火，春院閟天黑。
閟
天黑
同：闭
牛骥同一皂，鸡栖凤凰食。一朝蒙雾露，分作沟中瘠。如此再寒暑，百疠自辟易。
哀哉沮洳场，为我安乐国。岂有他缪巧，阴阳不能贼。顾此耿耿存，仰视浮云白。
悠悠我心悲，苍天曷有极。哲人日已远，典刑在夙昔。风檐展书读，古道照颜色。
----------------------------number 5183----------------------------
满江红
小院深深
清朝
岳珂
小院深深，悄镇日、阴晴无据。春未足，闺愁难寄，琴心谁与？曲径穿花寻蛱蝶，虚阑傍日教鹦鹉。笑十三杨柳女儿腰，东风舞。
云外月，风前絮。情与恨，长如许。想绮窗今夜，为谁凝伫？洛浦梦回留佩客，秦楼声断吹箫侣。正黄昏时候杏花寒，廉纤雨。
----------------------------number 5184----------------------------
女冠子
元夕
清朝
蒋捷
蕙花香也。雪晴池馆如画。春风飞到，宝钗楼上，一片笙箫，琉璃光射。而今灯漫挂。不是暗尘明月，那时元夜。况年来、心懒意怯，羞与蛾儿争耍。
江城人悄初更打。问繁华谁解，再向天公借。剔残红灺。但梦里隐隐，钿车罗帕。吴笺银粉砑。待把旧家风景，写成闲话。笑绿鬟邻女，倚窗犹唱，夕阳西下。
----------------------------number 5185----------------------------
水调歌头
多景楼
清朝
陆游
江左占形胜，最数占徐州。连山如画，佳处缥渺著危楼。鼓角临风悲壮，烽火连空明灭，往事忆孙刘。千里曜戈甲，万灶宿貔貅。
露沾草，风落木，岁方秋。使君宏放，谈笑洗尽古今愁。不见襄阳登览，磨灭游人无数，遗恨黯难收。叔子独千载，名与汉江流。
----------------------------number 5186----------------------------
卖花声
怀古
唐朝
张可久
阿房舞殿翻罗袖，金谷名园起玉楼，隋堤古柳缆龙舟。不堪回首，东风还又，野花开暮春时候。
美人自刎乌江岸，战火曾烧赤壁山，将军空老玉门关。伤心秦汉，生民涂炭，读书人一声长叹。
----------------------------number 5187----------------------------
满江红
汉水东流
清朝
辛弃疾
汉水东流，都洗尽、髭胡膏血。人尽说、君家飞将，旧时英烈。破敌金城雷过耳，谈兵玉帐冰生颊。想王郎、结发赋从戎，传遗业。
腰间剑，聊弹铗。尊中酒，堪为别。况故人新拥，汉坛旌节。马革里尸当自誓，蛾眉伐性休重说。但从今、记取楚楼风，裴台月。
----------------------------number 5188----------------------------
岳忠武王祠
明朝
于谦
匹马南来渡浙河，汴城宫阙远嵯峨。
中兴诸将谁降敌，负国奸臣主议和。
黄叶古祠寒雨积，清山荒冢白云多。
“清山”一作“青山”
如何一别朱仙镇，不见将军奏凯歌。
----------------------------number 5189----------------------------
人月圆
甘露怀古
唐朝
徐再思
江皋楼观前朝寺，秋色入秦淮。
败垣芳草，空廊落叶，深砌苍苔。
远人南去，夕阳西下，江水东来。
木兰花在，山僧试问，知为谁开？
----------------------------number 5190----------------------------
荷叶杯
记得那年花下
南北朝
韦庄
记得那年花下，深夜，初识谢娘时。水堂西面画帘垂，携手暗相期。
惆怅晓莺残月，相别，从此隔音尘。如今俱是异乡人，相见更无因。
----------------------------number 5191----------------------------
梅花
南北朝
崔道融
数萼初含雪，孤标画本难。香中别有韵，清极不知寒。
横笛和愁听，斜枝倚病看。朔风如解意，容易莫摧残。
----------------------------number 5192----------------------------
菩萨蛮
越梅半拆轻寒里
宋朝
和凝
越梅半拆轻寒里，冰清淡薄笼蓝水。暖觉杏梢红，游丝狂惹风。
闲阶莎径碧，远梦犹堪惜。离恨又迎春，相思难重陈。
----------------------------number 5193----------------------------
玉楼春
去时梅萼初凝粉
清朝
欧阳修
去时梅萼初凝粉。不觉小桃风力损。梨花最晚又凋零，何事归期无定准。
阑干倚遍重来凭。泪粉偷将红袖印。蜘蛛喜鹊误人多，似此无凭安足信。
----------------------------number 5194----------------------------
鹧鸪天
梅蕊新妆桂叶眉
清朝
晏几道
梅蕊新妆桂叶眉。小莲风韵出瑶池。云随绿水歌声转，雪绕红绡舞袖垂。
伤别易，恨欢迟。惜无红锦为裁诗。行人莫便消魂去，汉渚星桥尚有期。
----------------------------number 5195----------------------------
虞美人
弄梅骑竹嬉游日
先秦
王国维
弄梅骑竹嬉游日。门户初相识。未能羞涩但娇痴。却立风前散发衬凝脂。
近来瞥见都无语。但觉双眉聚。不知何日始工愁。记取那回花下一低头。
----------------------------number 5196----------------------------
临江仙
探梅
清朝
辛弃疾
老去惜花心已懒，爱梅犹绕江村。一枝先破玉溪春。更无花态度，全有雪精神。
剩向空山餐秀色，为渠著句清新。竹根流水带溪云。醉中浑不记，归路月黄昏。
----------------------------number 5197----------------------------
法曲献仙音
聚景亭梅次草窗韵
清朝
王沂孙
层绿峨峨，纤琼皎皎，倒压波痕清浅。过眼年华，动人幽意，相逢几番春换。记唤酒寻芳处，盈盈褪妆晚。
已销黯。况凄凉、近来离思，应忘却、明月夜深归辇。荏苒一枝春，恨东风、人似天远。纵有残花，洒征衣、铅泪都满。但殷勤折取，自遣一襟幽怨。
----------------------------number 5198----------------------------
骤雨打新荷
元好问
绿叶阴浓，遍池亭水阁，偏趁凉多。
海榴初绽，朵朵簇红罗。
老燕携雏弄语，有高柳鸣蝉相和。
骤雨过，珍珠乱撒，打遍新荷。
人生百年有几，念良辰美景，休放虚过。
穷通前定，何用苦张罗。
命友邀宾玩赏，对芳樽浅酌低歌。
且酩酊，任他两轮日月，来往如梭。
----------------------------number 5199----------------------------
临江仙
梅
清朝
李清照
庭院深深深几许，云窗雾阁春迟。为谁憔悴损芳姿。夜来清梦好，应是发南枝。
玉瘦檀轻无限恨，南楼羌管休吹。浓香吹尽有谁知。暖风迟日也，别到杏花肥。
----------------------------number 5200----------------------------
浣溪沙
送梅庭老赴上党学官
清朝
苏轼
门外东风雪洒裾。山头回首望三吴。不应弹铗为无鱼。
上党从来天下脊，先生元是古之儒。时平不用鲁连书。
----------------------------number 5201----------------------------
生查子
落梅庭榭香
清朝
晏几道
落梅庭榭香，芳草池塘绿。春恨最关情，日过阑干曲。
几时花里闲，看得花枝足。醉后莫思家，借取师师宿。
----------------------------number 5202----------------------------
醉公子
岸柳垂金线
宋朝
顾敻
岸柳垂金线，雨晴莺百啭。家住绿杨边，往来多少年。
马嘶芳草远，高搂帘半掩。敛袖翠蛾攒，相逢尔许难。
----------------------------number 5203----------------------------
青玉案
丝槐烟柳长亭路
清朝
惠洪
丝槐烟柳长亭路，恨取次、分离去。日永如年愁难度。高城回首，暮云遮尽，目断人何处？
解鞍旅舍天将暮，暗忆叮咛千万句。一寸柔肠情几许？薄衾孤枕，梦回人静，彻晓潇潇雨。
----------------------------number 5204----------------------------
新柳
清朝
杨万里
柳条百尺拂银塘，且莫深青只浅黄。
未必柳条能蘸水，水中柳影引他长。
----------------------------number 5205----------------------------
杨柳枝
南北朝
温庭筠
御柳如丝映九重，凤凰窗映绣芙蓉。
景阳楼畔千条路，一面新妆待晓风。
----------------------------number 5206----------------------------
醉桃源
柳
清朝
翁元龙
千丝风雨万丝晴。年年长短亭。暗黄看到绿成阴。春由他送迎。
莺思重，燕愁轻。如人离别情。绕湖烟冷罩波明。画船移玉笙。
----------------------------number 5207----------------------------
小桃红
碧湖湖上柳阴阴
唐朝
杨果
碧湖湖上柳阴阴，人影澄波浸，常记年时欢花饮。到如今，西风吹断回文锦。羡他一对，鸳鸯飞去，残梦蓼花深。
----------------------------number 5208----------------------------
琐窗寒
寒食
清朝
周邦彦
暗柳啼鸦，单衣伫立，小帘朱户。桐花半亩，静锁一庭愁雨。洒空阶、夜阑未休，故人剪烛西窗语。似楚江暝宿，风灯零乱，少年羁旅。
迟暮。嬉游处。正店舍无烟，禁城百五。旗亭唤酒，付与高阳俦侣。想东园、桃李自春，小唇秀靥今在否。到归时、定有残英，待客携尊俎。
----------------------------number 5209----------------------------
荷叶杯
弱柳好花尽拆
宋朝
顾敻
弱柳好花尽拆，晴陌。陌上少年郎，满身兰麝扑人香。狂么狂，狂么狂？
----------------------------number 5210----------------------------
闻鹊喜
吴山观涛
清朝
周密
天水碧。染就一江秋色。鳌戴雪山龙起蛰。快风吹海立。
数点烟鬟青滴。一杼霞绡红湿。白鸟明边帆影直。隔江闻夜笛。
----------------------------number 5211----------------------------
浪淘沙
岸柳可藏鸦
清朝
吴琚
岸柳可藏鸦。路转溪斜。忘机鸥鹭立汀沙。咫尺钟山迷望眼，一半云遮。
临水整乌纱。两鬓苍华。故乡心事在天涯。几日不来春便老，开尽桃花。
----------------------------number 5212----------------------------
阮郎归
初夏
清朝
苏轼
绿槐高柳咽新蝉。薰风初入弦。碧纱窗下水沈烟。棋声惊昼眠。
微雨过，小荷翻。榴花开欲然。玉盆纤手弄清泉。琼珠碎却圆。
----------------------------number 5213----------------------------
女冠子
春山夜静
宋朝
李珣
春山夜静，愁闻洞天疏磬。玉堂虚，细雾垂珠佩，轻烟曳翠裾。
对花情脉脉，望月步徐徐。刘阮今何处？绝来书！
----------------------------number 5214----------------------------
忆秦娥
山重叠
先秦
纳兰性德
山重叠。悬崖一线天疑裂。天疑裂。断碑题字，苔痕横啮。
风声雷动鸣金铁。阴森潭底蛟龙窟。蛟龙窟。兴亡满眼，旧时明月。
----------------------------number 5215----------------------------
淡黄柳
咏柳
先秦
纳兰性德
三眠未歇，乍到秋时节。一树斜阳蝉更咽，曾绾灞陵离别。絮己为萍风卷叶，空凄切。
长条莫轻折，苏小恨、倩他说。尽飘零、游冶章台客。红板桥空，溅裙人去，依旧晓风残月。
----------------------------number 5216----------------------------
天仙子
草绿裙腰山染黛
先秦
文廷式
草绿裙腰山染黛，闲恨闲愁侬不解。莫愁艇子渡江时，九鸾钗，双凤带，杯酒劝郎情似海。
----------------------------number 5217----------------------------
一络索
过尽遥山如画
先秦
纳兰性德
过尽遥山如画。短衣匹马。萧萧落木不胜秋，莫回首、斜阳下。
别是柔肠萦挂。待归才罢。却愁拥髻向灯前，说不尽、离人话。
----------------------------number 5218----------------------------
浪淘沙
云藏鹅湖山
清朝
章谦亨
台上凭栏干，犹怯春寒。被谁偷了最高山？将谓六丁移取去，不在人间。
却是晓云闲，特地遮拦。与天一样白漫漫。喜得东风收卷尽，依旧追还。
----------------------------number 5219----------------------------
荷叶杯
镜水夜来秋月
南北朝
温庭筠
镜水夜来秋月，如雪。采莲时，小娘红粉对寒浪。惆怅，正思惟。
----------------------------number 5220----------------------------
踏莎行
月华如水
先秦
纳兰性德
月华如水，波纹似练，几簇淡烟衰柳。塞鸿一夜尽南飞，谁与问倚楼人瘦。
韵拈风絮，录成金石，不是舞裙歌袖。从前负尽扫眉才，又担阁镜囊重绣。
----------------------------number 5221----------------------------
除夜雪
清朝
陆游
北风吹雪四更初，嘉瑞天教及岁除。
半盏屠苏犹未举，灯前小草写桃符。
----------------------------number 5222----------------------------
水龙吟
过黄河
唐朝
许有壬
浊波浩浩东倾，今来古往无终极。经天亘地，滔滔流出，昆仑东北。神浪狂飙，奔腾触裂，轰雷沃日。看中原形胜，千年王气。雄壮势、隆今昔。
鼓茫茫万里，棹歌声、响凝空碧。壮游汗漫，山川绵邈，飘飘吟迹。我欲乘槎，直穷银汉，问津深入。唤君平一笑，谁夸汉客，取支机石。
----------------------------number 5223----------------------------
人间词话七则
先秦
王国维
　　有有我之境，有无我之境。“泪眼问花花不语，乱红飞过秋千去。”“可堪孤馆闭春寒，杜鹃声里斜阳暮。”有我之境也。“采菊东篱下，悠然见南山。”“寒波澹澹起，白鸟悠悠下。”无我之境也。有我之境，以我观物，故物我皆著我之色彩。无我之境，以物观物，故不知何者为我，何者为物。古人为词，写有我之境者为多，然未始不能写无我之境，此在豪杰之士能自树立耳。
　　境非独谓景物也。喜怒哀乐，亦人心中之一境界。故能写真景物，真感情者，谓之有境界。否则谓之无境界。
　　境界有大小，不以是而分优劣。“细雨鱼儿出，微风燕子斜”何遽不若“落日照大旗，马鸣风萧萧”。“宝帘闲挂小银钩”何遽不若“雾失楼台，月迷津渡”也。
　　词至李后主而眼界始大，感慨遂深，遂变伶工之词而为士大夫之词。周介存置诸温韦之下，可为颠倒黑白矣。“自是人生长恨水长东”、“流水落花春去也，天上人间”，《金荃》《浣花》，能有此气象耶？
　　古今之成大事业、大学问者，罔不经过三种之境界：“昨夜西风凋碧树。独上高楼，望尽天涯路。”此第一境界也。“衣带渐宽终不悔，为伊消得人憔悴。”此第二境界也。“众里寻他千百度，蓦然回首，那人却在，灯火阑珊处。”此第三境界也。此等语皆非大词人不能道。然遽以此意解释诸词，恐为晏欧诸公所不许也。
　　大家之作，其言情也必沁人心脾，其写景也必豁人耳目。其辞脱口而出，无矫揉妆束之态。以其所见者真，所知者深也。诗词皆然。持此以衡古今之作者，可无大误也。
　　诗人对宇宙人生，须入乎其内，又须出乎其外。入乎其内，故能写之。出乎其外，故能观之。入乎其内，故有生气。出乎其外，故有高致。美成能入而不出。白石以降，于此二事皆未梦见。
----------------------------number 5224----------------------------
除夜太原寒甚
明朝
于谦
寄语天涯客，轻寒底用愁。
春风来不远，只在屋东头。
----------------------------number 5225----------------------------
菩萨蛮
月华如水笼香砌
宋朝
孙光宪
月华如水笼香砌，金环碎撼门初闭。寒影堕高檐，钩垂一面帘。
碧烟轻袅袅，红战灯花笑。即此是高唐，掩屏秋梦长。
----------------------------number 5226----------------------------
喜春来
泰定三年丙寅岁除夜玉山舟中赋
唐朝
张雨
江梅的的依茅舍，石漱溅溅漱玉沙。
瓦瓯篷底送年华。问暮鸦：何处阿戎家？
----------------------------number 5227----------------------------
湖口望庐山瀑布泉
湖口望庐山瀑布水
南北朝
张九龄
万丈红泉落，迢迢半紫氛。
奔流下杂树，洒落出重云。
日照虹霓似，天清风雨闻。
灵山多秀色，空水共氤氲。
----------------------------number 5228----------------------------
浣溪沙
庚申除夜
先秦
纳兰性德
收取闲心冷处浓，舞裙犹忆柘枝红。谁家刻烛待春风。
竹叶樽空翻采燕，九枝灯灺颤金虫。风流端合倚天公。
----------------------------number 5229----------------------------
高阳台
除夜
清朝
韩疁
频听银签，重燃绛蜡，年华衮衮惊心。饯旧迎新，能消几刻光阴。老来可惯通宵饮，待不眠、还怕寒侵。掩清尊。多谢梅花，伴我微吟。
邻娃已试春妆了，更蜂腰簇翠，燕股横金。勾引东风，也知芳思难禁。朱颜那有年年好，逞艳游、赢取如今。恣登临。残雪楼台，迟日园林。
----------------------------number 5230----------------------------
蟾宫曲
寒食新野道中
唐朝
卢挚
柳濛烟梨雪参差，犬吠柴荆，燕语茅茨。老瓦盆边，田家翁媪，鬓发如丝。桑柘外秋千女儿，髻双鸦斜插花枝。转眄移时，应叹行人，马上哦诗。
----------------------------number 5231----------------------------
好事近
梦中作
清朝
秦观
春路雨添花，花动一山春色。行到小溪深处，有黄鹂千百。
飞云当面化龙蛇，夭矫转空碧。醉卧古藤阴下，了不知南北。
----------------------------number 5232----------------------------
浣溪沙
清晓妆成寒食天
南北朝
韦庄
清晓妆成寒食天，柳球斜袅间花钿，卷帘直出画堂前。
指点牡丹初绽朵，日高犹自凭朱栏，含嚬不语恨春残。
----------------------------number 5233----------------------------
喜春来
七夕
唐朝
佚名
天孙一夜停机暇，人世千家乞巧忙，想双星心事密话头长。七月七，回首笑三郎。
----------------------------number 5234----------------------------
端午即事
清朝
文天祥
五月五日午，赠我一枝艾。
故人不可见，新知万里外。
丹心照夙昔，鬓发日已改。
我欲从灵均，三湘隔辽海。
----------------------------number 5235----------------------------
蝶恋花
暖雨晴风初破冻
清朝
李清照
暖雨晴风初破冻，柳眼梅腮，已觉春心动。酒意诗情谁与共？泪融残粉花钿重。
乍试夹衫金缕缝，山枕斜欹，枕损钗头凤。独抱浓愁无好梦，夜阑犹剪灯花弄。
----------------------------number 5236----------------------------
沉醉东风
七夕
唐朝
卢挚
银烛冷秋光画屏，碧天晴夜静闲亭。蛛丝度绣针，龙麝焚金鼎。庆人间七夕佳令。卧看牵牛织女星，月转过梧桐树影。
----------------------------number 5237----------------------------
浣溪沙
端午
清朝
苏轼
轻汗微微透碧纨，明朝端午浴芳兰。流香涨腻满晴川。
彩线轻缠红玉臂，小符斜挂绿云鬟。佳人相见一千年。
----------------------------number 5238----------------------------
折桂令
七夕赠歌者
唐朝
乔吉
崔徽休写丹青，雨弱云娇，水秀山明。箸点歌唇，葱枝纤手，好个卿卿。水洒不着春妆整整，风吹的倒玉立亭亭，浅醉微醒，谁伴云屏？今夜新凉，卧看双星。
黄四娘沽酒当垆，一片青旗，一曲骊珠。滴露和云，添花补柳，梳洗工夫。无半点闲愁去处，问三生醉梦何如。笑倩谁扶，又被春纤，搅住吟须。
----------------------------number 5239----------------------------
鹊桥仙
七夕
清朝
苏轼
缑山仙子，高情云渺，不学痴牛女。风箫声断月明中，举手谢、时人欲去。客槎曾犯，银河微浪，尚带天风海雨。相逢一醉是前缘，风雨散、飘然何处。
----------------------------number 5240----------------------------
中秋玩月
魏晋
佚名
团团离海角，渐渐入云衢。
此夜一轮满，清光何处无！
----------------------------number 5241----------------------------
琵琶仙
中秋
先秦
纳兰性德
碧海年年，试问取、冰轮为谁圆缺？吹到一片秋香，清辉了如雪。愁中看、好天良夜，知道尽成悲咽。只影而今，那堪重对，旧时明月。
花径里、戏捉迷藏，曾惹下萧萧井梧叶。记否轻纨小扇，又几番凉热
。只落得，填膺百感，总茫茫、不关离别。一任紫玉无情，夜寒吹裂。
----------------------------number 5242----------------------------
水调歌头
徐州中秋
清朝
苏辙
离别一何久，七度过中秋。去年东武今夕，明月不胜愁。岂意彭城山下，同泛清河古汴，船上载凉州。鼓吹助清赏，鸿雁起汀洲。坐中客，翠羽帔，紫绮裘。素娥无赖，西去曾不为人留。今夜清尊对客，明夜孤帆水驿，依旧照离忧。但恐同王粲，相对永登楼。
----------------------------number 5243----------------------------
中秋月二首
其二
南北朝
李峤
圆魄上寒空，皆言四海同。
安知千里外，不有雨兼风？
----------------------------number 5244----------------------------
夏日登车盖亭
清朝
蔡确
纸屏石枕竹方床，手倦抛书午梦长。
睡起莞然成独笑，数声渔笛在沧浪。
----------------------------number 5245----------------------------
桂枝香
吹箫人去
清朝
刘辰翁
吹箫人去。但桂影徘徊，荒杯承露。东望鞭芙缥缈，寒光如注。去年夜半横江梦，倚危樯，参差曾赋。茫茫角动，回舟尽兴，未惊鸥鹭。
情知道、明年何处。漫待客黄楼，尘波前度。二十四桥，颇有杜书记否。二三字者今如此，看使君、角巾东路。人间俯仰，悲欢何限，团圆如故。
----------------------------number 5246----------------------------
折桂令
中秋
唐朝
张养浩
一轮飞镜谁磨？照彻乾坤，印透山河。玉露泠泠，洗秋空银汉无波，比常夜清光更多，尽无碍桂影婆娑。老子高歌，为问嫦娥，良夜恹恹，不醉如何？
----------------------------number 5247----------------------------
九日
南北朝
李白
今日云景好，水绿秋山明。
携壶酌流霞，搴菊泛寒荣。
地远松石古，风扬弦管清。
窥觞照欢颜，独笑还自倾。
落帽醉山月，空歌怀友生。
----------------------------number 5248----------------------------
游赤石进帆海
谢灵运
首夏犹清和，芳草亦未歇。
水宿淹晨暮，阴霞屡兴没。
周览倦瀛壖，况乃陵穷发。
川后时安流，天吴静不发。
扬帆采石华，挂席拾海月。
溟涨无端倪，虚舟有超越。
仲连轻齐组，子牟眷魏阙。
矜名道不足，适己物可忽。
请附任公言，终然谢天伐。
----------------------------number 5249----------------------------
木兰花慢
丁未中秋
清朝
刘克庄
水亭凝望久，期不至、拟还差。隔翠幌银屏，新眉初画，半面犹遮。须臾淡烟薄霭，被西风扫尽不留些。失了白衣苍狗，夺回雪兔金蟆。
乘云径到玉皇家。人世鼓三挝。试自判此生，更看几度，小住为佳。何须如钩似玦，便相将、只有半菱花。莫遣素娥知道，和他发也苍华。
----------------------------number 5250----------------------------
喜晴
清朝
范成大
窗间梅熟落蒂，墙下笋成出林。
连雨不知春去，一晴方觉夏深。
----------------------------number 5251----------------------------
一剪梅
中秋元月
清朝
辛弃疾
忆对中秋丹桂丛。花在杯中。月在杯中。今宵楼上一尊同。云湿纱窗。雨湿纱窗。
浑欲乘风问化工。路也难通。信也难通。满堂惟有烛花红。杯且从容。歌且从容。
----------------------------number 5252----------------------------
三月晦日偶题
清朝
秦观
节物相催各自新，痴心儿女挽留春。
芳菲歇去何须恨，夏木阴阴正可人。
----------------------------number 5253----------------------------
满庭芳
客中九日
唐朝
张可久
乾坤俯仰，贤愚醉醒，今古兴亡。剑花寒，夜坐归心壮，又是他乡。九日明朝酒香，一年好景橙黄。龙山上，西风树响，吹老鬓毛霜。
----------------------------number 5254----------------------------
青松
陈毅
大雪压青松，青松挺且直。
要知松高洁，待到雪化时。
----------------------------number 5255----------------------------
折桂令
九日
唐朝
张可久
对青山强整乌纱。归雁横秋，倦客思家。翠袖殷勤，金杯错落，玉手琵琶。人老去西风白发，蝶愁来明日黄花。回首天涯，一抹斜阳，数点寒鸦。
----------------------------number 5256----------------------------
采桑子
九日
先秦
纳兰性德
深秋绝塞谁相忆，木叶萧萧。乡路迢迢。六曲屏山和梦遥。
佳时倍惜风光别，不为登高。只觉魂销。南雁归时更寂寥。
----------------------------number 5257----------------------------
十月二十八日风雨大作
南北朝
陆游
风怒欲拔木，雨暴欲掀屋。
风声翻海涛，雨点堕车轴。
拄门那敢开，吹火不得烛。
岂惟涨沟溪，势已卷平陆。
辛勤蓺宿麦，所望明年熟；
一饱正自艰，五穷故相逐。
南邻更可念，布被冬未赎；
明朝甑复空，母子相持哭。
----------------------------number 5258----------------------------
苦寒吟
南北朝
孟郊
百泉冻皆咽，我吟寒更切。
半夜倚乔松，不觉满衣雪。
竹竿有甘苦，我爱抱苦节。
鸟声有悲欢，我爱口流血。
潘生若解吟，更早生白发。
----------------------------number 5259----------------------------
赴戍登程口占示家人
其二
先秦
林则徐
力微任重久神疲，再竭衰庸定不支。
苟利国家生死以，岂因祸福避趋之！
谪居正是君恩厚，养拙刚于戍卒宜。
戏与山妻谈故事，试吟断送老头皮。
----------------------------number 5260----------------------------
国殇
宋朝
屈原
操吴戈兮被犀甲，车错毂兮短兵接。
旌蔽日兮敌若云，矢交坠兮士争先。
凌余阵兮躐余行，左骖殪兮右刃伤。
霾两轮兮絷四马，援玉枹兮击鸣鼓。
天时怼兮威灵怒，严杀尽兮弃原野。
出不入兮往不反，平原忽兮路超远。
带长剑兮挟秦弓，首身离兮心不惩。
诚既勇兮又以武，终刚强兮不可凌。
身既死兮神以灵，魂魄毅兮为鬼雄。
魂魄毅兮
一作：子魂魄兮
----------------------------number 5261----------------------------
送沈子归江东
送沈子福之江东
南北朝
王维
杨柳渡头行客稀，罟师荡桨向临圻。
唯有相思似春色，江南江北送君归。
----------------------------number 5262----------------------------
扬子江
清朝
文天祥
几日随风北海游，回从扬子大江头。
臣心一片磁针石，不指南方不肯休。
----------------------------number 5263----------------------------
立春日感怀
明朝
于谦
年去年来白发新，匆匆马上又逢春。
关河底事空留客？岁月无情不贷人。
一寸丹心图报国，两行清泪为思亲。
孤怀激烈难消遣，漫把金盘簇五辛。
----------------------------number 5264----------------------------
雪望
先秦
洪升
寒色孤村幕，悲风四野闻。
溪深难受雪，山冻不流云。
鸥鹭飞难辨，沙汀望莫分。
野桥梅几树，并是白纷纷。
----------------------------number 5265----------------------------
黄海舟中日人索句并见日俄战争地图
先秦
秋瑾
万里乘云去复来，只身东海挟春雷。
忍看图画移颜色，肯使江山付劫灰。
浊酒不销忧国泪，救时应仗出群才。
拼将十万头颅血，须把乾坤力挽回。
----------------------------number 5266----------------------------
送荪友
先秦
纳兰性德
人生何如不相识，君老江南我燕北。
何如相逢不相合，更无别恨横胸臆。
留君不住我心苦，横门骊歌泪如雨。
君行四月草萋萋，柳花桃花半委泥。
江流浩淼江月堕，此时君亦应思我。
我今落拓何所止，一事无成已如此。
平生纵有英雄血，无由一溅荆江水。
荆江日落阵云低，横戈跃马今何时。
忽忆去年风月夜，与君展卷论王霸。
君今偃仰九龙间，吾欲从兹事耕稼。
芙蓉湖上芙蓉花，秋风未落如朝霞。
君如载酒须尽醉，醉来不复思天涯。
----------------------------number 5267----------------------------
卜算子
风雨送人来
清朝
游次公
风雨送人来，风雨留人住。草草杯盘话别离，风雨催人去。
泪眼不曾晴，眉黛愁还聚。明日相思莫上楼，楼上多风雨。
----------------------------number 5268----------------------------
临江仙
送光州曾使君
清朝
周紫芝
记得武陵相见日，六年往事堪惊。回头双鬓已星星。谁知江上酒，还与故人倾。
铁马红旗寒日暮，使君犹寄边城。只愁飞诏下青冥。不应霜塞晚，横槊看诗成。
----------------------------number 5269----------------------------
菩萨蛮
送曹君之庄所
清朝
辛弃疾
人间岁月堂堂去。劝君快上青云路。圣处一灯传。工夫萤雪边。
麹生风味恶。辜负西窗约。沙岸片帆开。寄书无雁来。
----------------------------number 5270----------------------------
转应曲
边草
南北朝
戴叔伦
边草，边草，边草尽来兵老。山南山北雪晴，
千里万里月明。明月，明月，胡笳一声愁绝。
----------------------------number 5271----------------------------
听雨
唐朝
虞集
屏风围坐鬓毵毵，绛蜡摇光照莫酣。
京国多年情尽改，忽听春雨忆江南。
----------------------------number 5272----------------------------
雪诗
南北朝
张孜
长安大雪天，鸟雀难相觅。其中豪贵家，捣椒泥四壁。
到处爇红炉，周回下罗幂。暖手调金丝，蘸甲斟琼液。
醉唱玉尘飞，困融香汗滴。岂知饥寒人，手脚生皴劈。
----------------------------number 5273----------------------------
雪
南北朝
罗隐
尽道丰年瑞，丰年事若何。
长安有贫者，为瑞不宜多。
----------------------------number 5274----------------------------
送石昌言使北引
清朝
苏洵
　　昌言举进士时，吾始数岁，未学也。忆与群儿戏先府君侧，昌言从旁取枣栗啖我；家居相近，又以亲戚故，甚狎。昌言举进士，日有名。吾后渐长，亦稍知读书，学句读、属对、声律，未成而废。昌言闻吾废学，虽不言，察其意，甚恨。后十余年，昌言及第第四人，守官四方，不相闻。吾日益壮大，乃能感悔，摧折复学。又数年，游京师，见昌言长安，相与劳问，如平生欢。出文十数首，昌言甚喜称善。吾晚学无师，虽日当文，中甚自惭；及闻昌言说，乃颇自喜。今十余年，又来京师，而昌言官两制，乃为天子出使万里外强悍不屈之虏庭，建大旆，从骑数百，送车千乘，出都门，意气慨然。自思为儿时，见昌言先府君旁，安知其至此？富贵不足怪，吾于昌言独有感也！大丈夫生不为将，得为使，折冲口舌之间足矣。
　　往年彭任从富公使还，为我言曰：“既出境，宿驿亭。闻介马数万骑驰过，剑槊相摩，终夜有声，从者怛然失色。及明，视道上马迹，尚心掉不自禁。”凡虏所以夸耀中国者，多此类。中国之人不测也，故或至于震惧而失辞，以为夷狄笑。呜呼！何其不思之甚也！昔者奉春君使冒顿，壮士健马皆匿不见，是以有平城之役。今之匈奴，吾知其无能为也。孟子曰：“说大人则藐之。”况与夷狄！请以为赠。
----------------------------number 5275----------------------------
送和甫至龙安微雨
清朝
王安石
荒烟凉雨助人悲，泪染衣襟不自知。
除却春风沙际绿，一如看汝过江时。
----------------------------number 5276----------------------------
浣溪沙
杨柳千条送马蹄
先秦
纳兰性德
杨柳千条送马蹄，北来征雁旧南飞。客中谁与换春衣。
终古闲情归落照，一春幽梦逐游丝。信回刚道别多时。
----------------------------number 5277----------------------------
送虚白上人序
魏晋
高启
　　余始不欲与佛者游，尝读东坡所作《勤上人诗序》，见其称勤之贤曰：“使勤得列于士大夫之间，必不负欧阳公。”余于是悲士大夫之风坏已久，而喜佛者之有可与游者。
　　去年春，余客居城西，读书之暇，因往云岩诸峰间，求所谓可与游者，而得虚白上人焉。
　　虚白形癯而神清，居众中不妄言笑。余始识于剑池之上，固心已贤之矣。入其室，无一物，弊箦折铛，尘埃萧然。寒不暖，衣一衲，饥不饱，粥一盂，而逍遥徜徉，若有余乐者。间出所为诗，则又纡徐怡愉，无急迫穷苦之态，正与其人类。
　　方春二三月时，云岩之游者盛，巨官要人，车马相属。主者撞钟集众，送迎唯谨，虚白方闭户寂坐如不闻；及余至，则曳败履起从，指幽导胜于长林绝壁之下，日入而后已。余益贤虚白，为之太息而有感焉。近世之士大夫，趋于途者骈然，议于庐者欢然，莫不恶约而愿盈，迭夸而交诋，使虚白袭冠带以齿其列，有肯为之者乎？或以虚白佛者也，佛之道贵静而无私，其能是亦宜耳！余曰：今之佛者无呶呶焉肆荒唐之言者乎？无逐逐焉从造请之役者乎？无高屋广厦以居美女丰食以养者乎？然则虚白之贤不惟过吾徒，又能过其徒矣。余是以乐与之游而不知厌也。
　　今年秋，虚白将东游，来请一言以为赠。余以虚白非有求于世者，岂欲余张之哉？故书所感者如此，一以风乎人，一以省于己，使无或有愧于虚白者而已。
----------------------------number 5278----------------------------
绝句漫兴九首
其二
南北朝
杜甫
手种桃李非无主，野老墙低还似家。
恰似春风相欺得，夜来吹折数枝花。
----------------------------number 5279----------------------------
送王含秀才序
清朝
韩愈
　　吾少时读《醉乡记》，私怪隐居者无所累于世，而犹有是言，岂诚旨于味耶？及读阮籍、陶潜诗，乃知彼虽偃蹇，不欲与世接，然犹未能平其心，或为事物是非相感发，于是有托而逃焉者也。若颜子操瓢与箪，曾参歌声若出金石，彼得圣人而师之，汲汲每若不可及，其于外也固不暇，尚何曲之托，而昏冥之逃耶？
　　吾又以为悲醉乡之徒不遇也。建中初，天子嗣位，有意贞观、开元之丕绩，在廷之臣争言事。当此时，醉乡之后世又以直废吾既悲醉乡之文辞，而又嘉良臣之烈，思识其子孙。今子之来见我也，无所挟，吾犹将张之；况文与行不失其世守，浑然端且厚。惜乎吾力不能振之，而其言不见信于世也。于其行，姑分之饮酒。
----------------------------number 5280----------------------------
水调歌头
送王子初之太原
唐朝
王恽
将军报书切，高卧起螭蟠。悲欢离合常事，知己古为难。忆昔草庐人去，郁郁风云英气，千载到君还。歌吹展江底，长铗不须弹。
路漫漫，天渺渺，与翩翩。西风鸿鹄，一举横绝碧云端。自笑鹡鸰孤影，落日野烟原上，沙晚不胜寒。后夜一相意，明月满江干。
----------------------------number 5281----------------------------
曲池荷
南北朝
卢照邻
浮香绕曲岸，圆影覆华池。
常恐秋风早，飘零君不知。
----------------------------number 5282----------------------------
送区册序
南北朝
韩愈
　　阳山，天下之穷处也。陆有丘陵之险，虎豹之虞。江流悍急，横波之石，廉利侔剑戟，舟上下失势，破碎沦溺者，往往有之。县廓无居民，官无丞尉，夹江荒茅篁竹之间，小吏十余家，皆鸟言夷面。始至，言语不通，画地为字，然后可告以出租赋，奉期约。是以宾客游从之士，无所为而至。愈待罪于斯，且半岁矣。
　　有区生者，誓言相好，自南海挐舟而来。升自宾阶，仪观甚伟，坐与之语，文义卓然。庄周云：“逃空虚者，闻人足音跫然而喜矣
”况如斯人者，岂易得哉
入吾室，闻《诗》、《书》仁义之说，欣然喜，若有志于其间也。与之翳嘉林，坐石矶，投竿而渔，陶然以乐，若能遗外声利，而不厌乎贫贱也。岁之初吉，归拜其亲，酒壶既倾，序以识别。
----------------------------number 5283----------------------------
十一月中旬至扶风界见梅花
南北朝
李商隐
匝路亭亭艳，非时裛裛香。素娥惟与月，青女不饶霜。
赠远虚盈手，伤离适断肠。为谁成早秀，不待作年芳。
----------------------------number 5284----------------------------
暗香疏影
清朝
姜夔
　　【序】辛亥之冬，予载雪诣石湖。止既月，授简索句，且征新声，作此两曲。石湖把玩不已，使工妓隶习之，音节谐婉，乃名之曰《暗香》《疏影》。
暗香
　　旧时月色，算几番照我，梅边吹笛。唤起玉人，不管清寒与攀摘。何逊而今渐老，都忘却春风词笔。但怪得竹外疏花，香冷入瑶席。江国，正寂寂。叹寄与路遥，夜雪初积。翠尊易泣，红萼无言耿相忆。长记曾携手处，千树压西湖寒碧。又片片、吹尽也，几时见得。
疏影
　　苔枝缀玉，有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。
----------------------------number 5285----------------------------
夜飞鹊
河桥送人处
清朝
周邦彦
河桥送人处，凉夜何其。斜月远堕余辉。铜盘烛泪已流尽，霏霏凉露沾衣。相将散离会，探风前津鼓，树杪参旗。华骢会意，纵扬鞭、亦自行迟。
迢递路回清野，人语渐无闻，空带愁归。何意重红满地，遗钿不见，斜迳都迷。兔葵燕麦，向残阳、欲与人齐。但徘徊班草，欷歔酹酒，极望天西。
----------------------------number 5286----------------------------
送李愿归盘谷序
南北朝
韩愈
　　太行之阳有盘谷。盘谷之间，泉甘而土肥，草木丛茂，居民鲜少。或曰：“谓其环两山之间，故曰‘盘’。”或曰：“是谷也，宅幽而势阻，隐者之所盘旋。”友人李愿居之。
　　愿之言曰：“人之称大丈夫者，我知之矣：利泽施于人，名声昭于时，坐于庙朝，进退百官，而佐天子出令；其在外，则树旗旄，罗弓矢，武夫前呵，从者塞途，供给之人，各执其物，夹道而疾驰。喜有赏，怒有刑。才畯满前，道古今而誉盛德，入耳而不烦。曲眉丰颊，清声而便体，秀外而惠中，飘轻裾，翳长袖，粉白黛绿者，列屋而闲居，妒宠而负恃，争妍而取怜。大丈夫之遇知于天子、用力于当世者之所为也。吾非恶此而逃之，是有命焉，不可幸而致也。
　　穷居而野处，升高而望远，坐茂树以终日，濯清泉以自洁。采于山，美可茹；钓于水，鲜可食。起居无时，惟适之安。与其有誉于前，孰若无毁于其后；与其有乐于身，孰若无忧于其心。车服不维，刀锯不加，理乱不知，黜陟不闻。大丈夫不遇于时者之所为也，我则行之。
　　伺候于公卿之门，奔走于形势之途，足将进而趑趄，口将言而嗫嚅，处污秽而不羞，触刑辟而诛戮，侥幸于万一，老死而后止者，其于为人，贤不肖何如也？”
　　昌黎韩愈闻其言而壮之，与之酒而为之歌曰：“盘之中，维子之宫；盘之土，维子之稼；盘之泉，可濯可沿；盘之阻，谁争子所？窈而深，廓其有容；缭而曲，如往而复。嗟盘之乐兮，乐且无央；虎豹远迹兮，蛟龙遁藏；鬼神守护兮，呵禁不祥。饮且食兮寿而康，无不足兮奚所望！膏吾车兮秣吾马，从子于盘兮，终吾生以徜徉！”
----------------------------number 5287----------------------------
送薛存义序
南北朝
柳宗元
　　河东薛存义将行，柳子载肉于俎，崇酒於觞，追而送之江浒，饮食之。且告曰：“凡吏于土者，若知其职乎？盖民之役，非以役民而已也。凡民之食于土者，出其什一佣乎吏，使司平于我也。今我受其直，怠其事者，天下皆然。岂惟怠之，又从而盗之。向使佣一夫于家，受若值，怠若事，又盗若货器，则必甚怒而黜罚之矣。以今天下多类此，而民莫敢肆其怒与黜罚者，何哉？势不同也。势不同而理同，如吾民何？有达于理者，得不恐而畏乎！”
　　存义假令零陵二年矣。早作而夜思，勤力而劳心；讼者平，赋者均，老弱无怀诈暴憎。其为不虚取直也的矣，其知恐而畏也审矣。
　　吾贱且辱，不得与考绩幽明之说；于其往也，故赏以酒肉而重之以辞。
----------------------------number 5288----------------------------
送石处士序
南北朝
韩愈
　　河阳军节度、御史大夫乌公，为节度之三月，求士于从事之贤者。有荐石先生者。公曰：“先生何如
”曰：“先生居嵩、邙、瀍、谷之间，冬一裘，夏一葛，食朝夕，饭一盂，蔬一盘。人与之钱，则辞；请与出游，未尝以事免；劝之仕，不应。坐一室，左右图书。与之语道理，辨古今事当否，论人高下，事后当成败，若河决下流而东注；若驷马驾轻车就熟路，而王良、造父为之先后也；若烛照、数计而龟卜也。”大夫曰：“先生有以自老，无求于人，其肯为某来邪
”从事曰：“大夫文武忠孝，求士为国，不私于家。方今寇聚于恒，师还其疆，农不耕收，财粟殚亡。吾所处地，归输之涂，治法征谋，宜有所出。先生仁且勇。若以义请而强委重焉，其何说之辞
”于是撰书词，具马币，卜日以受使者，求先生之庐而请焉。
　　先生不告于妻子，不谋于朋友，冠带出见客，拜受书礼于门内。宵则沫浴，戒行李，载书册，问道所由，告行于常所来往。晨则毕至，张上东门外。酒三行，且起，有执爵而言者曰：“大夫真能以义取人，先生真能以道自任，决去就。为先生别。”又酌而祝曰：“凡去就出处何常，惟义之归。遂以为先生寿。”又酌而祝曰：“使大夫恒无变其初，无务富其家而饥其师，无甘受佞人而外敬正士，无昧于谄言，惟先生是听，以能有成功，保天子之宠命。”又祝曰：“使先生无图利于大夫而私便其身。”先生起拜祝辞曰：“敢不敬蚤夜以求从祝规。”于是东都之人士咸知大夫与先生果能相与以有成也。遂各为歌诗六韵，遣愈为之序云。
----------------------------number 5289----------------------------
送宗判官归滑台序
南北朝
任华
　　大丈夫其谁不有四方志？则仆与宗衮二年之间，会而离，离而会，经途所亘，凡三万里。何以言之？去年春会于京师，是时仆如桂林，衮如滑台；今年秋，乃不期而会于桂林；居无何，又归滑台，王事故也。舟车往返，岂止三万里乎？人生几何？而倏聚忽散，辽夐若此，抑知己难遇，亦复何辞！
　　岁十有一月，二三子出饯于野。霜天如扫，低向朱崖。加以尖山万重，平地卓立。黑是铁色，锐如笔锋。复有阳江、桂江，略军城而南走，喷入沧海，横浸三山，则中朝群公岂知遐荒之外有如是山水？山水既尔，人亦其然。衮乎对此，与我分手。忘我尚可，岂得忘此山水哉！
----------------------------number 5290----------------------------
送温处士赴河阳军序
南北朝
韩愈
　　伯乐一过冀北之野，而马群遂空。夫冀北马多天下。伯乐虽善知马，安能空其郡邪？解之者曰：“吾所谓空，非无马也，无良马也。伯乐知马，遇其良，辄取之，群无留良焉。苟无良，虽谓无马，不为虚语矣。”
　　东都，固士大夫之冀北也。恃才能深藏而不市者，洛之北涯曰石生，其南涯曰温生。大夫乌公，以鈇钺镇河阳之三月，以石生为才，以礼为罗，罗而致之幕下。未数月也，以温生为才，于是以石生为媒，以礼为罗，又罗而致之幕下。东都虽信多才士，朝取一人焉，拔其尤；暮取一人焉，拔其尤。自居守河南尹，以及百司之执事，与吾辈二县之大夫，政有所不通，事有所可疑，奚所咨而处焉？士大夫之去位而巷处者，谁与嬉游？小子后生，于何考德而问业焉？缙绅之东西行过是都者，无所礼于其庐。若是而称曰：“大夫乌公一镇河阳，而东都处士之庐无人焉。”岂不可也？
　　夫南面而听天下，其所托重而恃力者，惟相与将耳。相为天子得人于朝廷，将为天子得文武士于幕下，求内外无治，不可得也。愈縻于兹，不能自引去，资二生以待老。今皆为有力者夺之，其何能无介然于怀邪
生既至，拜公于军门，其为吾以前所称，为天下贺；以后所称，为吾致私怨于尽取也。留守相公首为四韵诗歌其事，愈因推其意而序之。
----------------------------number 5291----------------------------
送孟东野序
南北朝
韩愈
　　大凡物不得其平则鸣：草木之无声，风挠之鸣。水之无声，风荡之鸣。其跃也，或激之；其趋也，或梗之；其沸也，或炙之。金石之无声，或击之鸣。人之于言也亦然，有不得已者而后言。其歌也有思，其哭也有怀，凡出乎口而为声者，其皆有弗平者乎！
　　乐也者，郁于中而泄于外者也，择其善鸣者而假之鸣。金、石、丝、竹、匏、土、革、木八者，物之善鸣者也。维天之于时也亦然，择其善鸣者而假之鸣。是故以鸟鸣春，以雷鸣夏，以虫鸣秋，以风鸣冬。四时之相推敚，其必有不得其平者乎？
　　其于人也亦然。人声之精者为言，文辞之于言，又其精也，尤择其善鸣者而假之鸣。其在唐、虞，咎陶、禹，其善鸣者也，而假以鸣，夔弗能以文辞鸣，又自假于《韶》以鸣。夏之时，五子以其歌鸣。伊尹鸣殷，周公鸣周。凡载于《诗》、《书》六艺，皆鸣之善者也。周之衰，孔子之徒鸣之，其声大而远。传曰：“天将以夫子为木铎。”其弗信矣乎！其末也，庄周以其荒唐之辞鸣。楚，大国也，其亡也以屈原鸣。臧孙辰、孟轲、荀卿，以道鸣者也。杨朱、墨翟、管夷吾、晏婴、老聃、申不害、韩非、慎到、田骈、邹衍、尸佼、孙武、张仪、苏秦之属，皆以其术鸣。秦之兴，李斯鸣之。汉之时，司马迁、相如、扬雄，最其善鸣者也。其下魏晋氏，鸣者不及于古，然亦未尝绝也。就其善者，其声清以浮，其节数以急，其辞淫以哀，其志弛以肆；其为言也，乱杂而无章。将天丑其德莫之顾邪？何为乎不鸣其善鸣者也！
　　唐之有天下，陈子昂、苏源明、元结、李白、杜甫、李观，皆以其所能鸣。其存而在下者，孟郊东野始以其诗鸣。其高出魏晋，不懈而及于古，其他浸淫乎汉氏矣。从吾游者，李翱、张籍其尤也。三子者之鸣信善矣。抑不知天将和其声，而使鸣国家之盛邪，抑将穷饿其身，思愁其心肠，而使自鸣其不幸邪？三子者之命，则悬乎天矣。其在上也奚以喜，其在下也奚以悲！东野之役于江南也，有若不释然者，故吾道其于天者以解之。
----------------------------number 5292----------------------------
送紫岩张先生北伐
清朝
岳飞
号令风霆迅，天声动地陬。
长驱渡河洛，直捣向燕幽。
马蹀阏氏血，旗袅可汗头。
归来报名主，恢复旧神州。
----------------------------number 5293----------------------------
春夜别友人二首
其一
南北朝
陈子昂
银烛吐青烟，金樽对绮筵。
离堂思琴瑟，别路绕山川。
明月隐高树，长河没晓天。
悠悠洛阳道，此会在何年。
----------------------------number 5294----------------------------
鹧鸪天
赏荷
清朝
蔡松年
秀樾横塘十里香，水花晚色静年芳。胭脂雪瘦熏沉水，翡翠盘高走夜光。
山黛远，月波长，暮云秋影蘸潇湘。醉魂应逐凌波梦，分付西风此夜凉。
----------------------------number 5295----------------------------
客中行
客中作
南北朝
李白
兰陵美酒郁金香，玉碗盛来琥珀光。
但使主人能醉客，不知何处是他乡。
----------------------------number 5296----------------------------
太原早秋
南北朝
李白
岁落众芳歇，时当大火流。霜威出塞早，云色渡河秋。
梦绕边城月，心飞故国楼。思归若汾水，无日不悠悠。
----------------------------number 5297----------------------------
阴雨
南北朝
白居易
岚雾今朝重，江山此地深。滩声秋更急，峡气晓多阴。
望阙云遮眼，思乡雨滴心。将何慰幽独，赖此北窗琴。
----------------------------number 5298----------------------------
落日怅望
南北朝
马戴
孤云与归鸟，千里片时间。
念我何留滞，辞家久未还。
微阳下乔木，远烧入秋山。
临水不敢照，恐惊平昔颜！
版本一
孤云与归鸟，千里片时间。
念我一何滞，辞家久未还。
微阳下乔木，远色隐秋山。
临水不敢照，恐惊平昔颜。
版本二
----------------------------number 5299----------------------------
凤求凰
琴歌
当代
司马相如
有一美人兮，见之不忘。
一日不见兮，思之如狂。
凤飞翱翔兮，四海求凰。
无奈佳人兮，不在东墙。
将琴代语兮，聊写衷肠。
何日见许兮，慰我彷徨。
愿言配德兮，携手相将。
不得於飞兮，使我沦亡。
凤兮凤兮归故乡，遨游四海求其凰。
时未遇兮无所将，何悟今兮升斯堂！
有艳淑女在闺房，室迩人遐毒我肠。
何缘交颈为鸳鸯，胡颉颃兮共翱翔！
凰兮凰兮从我栖，得托孳尾永为妃。
交情通意心和谐，中夜相从知者谁？
双翼俱起翻高飞，无感我思使余悲。
----------------------------number 5300----------------------------
竹枝词二首
其一
南北朝
刘禹锡
杨柳青青江水平，闻郎江上踏歌声。
踏歌声
一作：唱歌声
东边日出西边雨，道是无晴却有晴。
却有晴
一作：还有晴
----------------------------number 5301----------------------------
旅次朔方
渡桑干
南北朝
刘皂
客舍并州已十霜，归心日夜忆咸阳。
无端更渡桑干水，却望并州是故乡。
----------------------------number 5302----------------------------
离思五首
其四
南北朝
元稹
曾经沧海难为水，除却巫山不是云。
取次花丛懒回顾，半缘修道半缘君。
----------------------------number 5303----------------------------
悲歌
当代
佚名
悲歌可以当泣，远望可以当归。
思念故乡，郁郁累累。
欲归家无人，欲渡河无船。
心思不能言，肠中车轮转。
----------------------------number 5304----------------------------
节妇吟
寄东平李司空师道
南北朝
张籍
君知妾有夫，赠妾双明珠。
感君缠绵意，系在红罗襦。
妾家高楼连苑起，良人执戟明光里。
知君用心如日月，事夫誓拟同生死。
还君明珠双泪垂，恨不相逢未嫁时。
----------------------------number 5305----------------------------
除夜宿石头驿
南北朝
戴叔伦
旅馆谁相问，寒灯独可亲。一年将尽夜，万里未归人。
寥落悲前事，支离笑此身。愁颜与衰鬓，明日又逢春。
----------------------------number 5306----------------------------
西江月
宝髻松松挽就
清朝
司马光
宝髻松松挽就，铅华淡淡妆成。青烟翠雾罩轻盈，飞絮游丝无定。
相见争如不见，多情何似无情。笙歌散后酒初醒，深院月斜人静。
----------------------------number 5307----------------------------
绝句二首
其二
南北朝
杜甫
江碧鸟逾白，山青花欲燃。
今春看又过，何日是归年？
----------------------------number 5308----------------------------
代赠二首
其一
南北朝
李商隐
楼上黄昏欲望休，玉梯横绝月中钩。
月中钩
一作：月如钩
芭蕉不展丁香结，同向春风各自愁。
----------------------------number 5309----------------------------
南歌子
驿路侵斜月
清朝
吕本中
驿路侵斜月，溪桥度晓霜。短篱残菊一枝黄。正是乱山深处、过重阳。
旅枕元无梦，寒更每自长。只言江左好风光。不道中原归思、转凄凉。
----------------------------number 5310----------------------------
陇西行四首
其二
南北朝
陈陶
誓扫匈奴不顾身，五千貂锦丧胡尘。
可怜无定河边骨，犹是春闺梦里人！
----------------------------number 5311----------------------------
留别妻
当代
佚名
结发为夫妻，恩爱两不疑。
欢娱在今夕，嬿婉及良时。
征夫怀远路，起视夜何其？
参辰皆已没，去去从此辞。
行役在战场，相见未有期。
握手一长叹，泪为生别滋。
努力爱春华，莫忘欢乐时。
生当复来归，死当长相思。
----------------------------number 5312----------------------------
小松
南北朝
杜荀鹤
自小刺头深草里，而今渐觉出蓬蒿。
时人不识凌云木，直待凌云始道高。
----------------------------number 5313----------------------------
画堂春
一生一代一双人
先秦
纳兰性德
一生一代一双人，争教两处销魂。
相思相望不相亲，天为谁春。
浆向蓝桥易乞，药成碧海难奔。
若容相访饮牛津，相对忘贫。
----------------------------number 5314----------------------------
更漏子
玉炉香
南北朝
温庭筠
玉炉香，红蜡泪，偏照画堂秋思。眉翠薄，鬓云残，夜长衾枕寒。
梧桐树，三更雨，不道离情正苦。一叶叶，一声声，空阶滴到明。
----------------------------number 5315----------------------------
秋浦歌
南北朝
李白
炉火照天地，红星乱紫烟。
赧郎明月夜，歌曲动寒川。
----------------------------number 5316----------------------------
回乡偶书二首
南北朝
贺知章
少小离家老大回，乡音无改鬓毛衰。
无改
一作：未改
难改
儿童相见不相识，笑问客从何处来。
离别家乡岁月多，近来人事半消磨。
唯有门前镜湖水，春风不改旧时波。
----------------------------number 5317----------------------------
应天长
别来半岁音书绝
南北朝
韦庄
别来半岁音书绝，一寸离肠千万结。
难相见，易相别，又是玉楼花似雪。
暗相思，无处说，惆怅夜来烟月。
想得此时情切，泪沾红袖黦。
----------------------------number 5318----------------------------
进学解
南北朝
韩愈
　　国子先生晨入太学，招诸生立馆下，诲之曰：“业精于勤，荒于嬉；行成于思，毁于随。方今圣贤相逢，治具毕张。拔去凶邪，登崇畯良。占小善者率以录，名一艺者无不庸。爬罗剔抉，刮垢磨光。盖有幸而获选，孰云多而不扬？诸生业患不能精，无患有司之不明；行患不能成，无患有司之不公。”
　　言未既，有笑于列者曰：“先生欺余哉！弟子事先生，于兹有年矣。先生口不绝吟于六艺之文，手不停披于百家之编。纪事者必提其要，纂言者必钩其玄。贪多务得，细大不捐。焚膏油以继晷，恒兀兀以穷年。先生之业，可谓勤矣。
　　觝排异端，攘斥佛老。补苴罅漏，张皇幽眇。寻坠绪之茫茫，独旁搜而远绍。障百川而东之，回狂澜于既倒。先生之于儒，可谓有劳矣。
　　沉浸醲郁，含英咀华，作为文章，其书满家。上规姚姒，浑浑无涯；周诰、殷《盘》，佶屈聱牙；《春秋》谨严，《左氏》浮夸；《易》奇而法，《诗》正而葩；下逮《庄》、《骚》，太史所录；子云，相如，同工异曲。先生之于文，可谓闳其中而肆其外矣。
　　少始知学，勇于敢为；长通于方，左右具宜。先生之于为人，可谓成矣。
　　然而公不见信于人，私不见助于友。跋前踬后，动辄得咎。暂为御史，遂窜南夷。三年博士，冗不见治。命与仇谋，取败几时。冬暖而儿号寒，年丰而妻啼饥。头童齿豁，竟死何裨。不知虑此，而反教人为？”
　　先生曰：“吁，子来前！夫大木为杗，细木为桷，欂栌、侏儒，椳、闑、扂、楔，各得其宜，施以成室者，匠氏之工也。玉札、丹砂，赤箭、青芝，牛溲、马勃，败鼓之皮，俱收并蓄，待用无遗者，医师之良也。登明选公，杂进巧拙，纡馀为妍，卓荦为杰，校短量长，惟器是适者，宰相之方也。昔者孟轲好辩，孔道以明，辙环天下，卒老于行。荀卿守正，大论是弘，逃谗于楚，废死兰陵。是二儒者，吐辞为经，举足为法，绝类离伦，优入圣域，其遇于世何如也？今先生学虽勤而不繇其统，言虽多而不要其中，文虽奇而不济于用，行虽修而不显于众。犹且月费俸钱，岁靡廪粟；子不知耕，妇不知织；乘马从徒，安坐而食。踵常途之役役，窥陈编以盗窃。然而圣主不加诛，宰臣不见斥，兹非其幸欤？动而得谤，名亦随之。投闲置散，乃分之宜。若夫商财贿之有亡，计班资之崇庳，忘己量之所称，指前人之瑕疵，是所谓诘匠氏之不以杙为楹，而訾医师以昌阳引年，欲进其豨苓也。
----------------------------number 5319----------------------------
秋兴八首
其一
南北朝
杜甫
玉露凋伤枫树林，巫山巫峡气萧森。
江间波浪兼天涌，塞上风云接地阴。
丛菊两开他日泪，孤舟一系故园心。
寒衣处处催刀尺，白帝城高急暮砧。
----------------------------number 5320----------------------------
琴诗
清朝
苏轼
若言琴上有琴声，放在匣中何不鸣？
若言声在指头上，何不于君指上听？
----------------------------number 5321----------------------------
蝶恋花
上巳召亲族
清朝
李清照
永夜恹恹欢意少。空梦长安，认取长安道。为报今年春色好。花光月影宜相照。
随意杯盘虽草草。酒美梅酸，恰称人怀抱。醉莫插花花莫笑。可怜春似人将老。
----------------------------number 5322----------------------------
酒泉子
黛薄红深
宋朝
顾敻
黛薄红深，约掠绿鬟云腻。小鸳鸯，金翡翠，称人心。
锦鳞无处传幽意，海燕兰堂春又去，隔年书，千点泪，恨难任。
----------------------------number 5323----------------------------
阳春曲
闺怨
唐朝
徐再思
妾身悔作商人妇，妾命当逢薄幸夫。别时只说到东吴，三载余，却得广州书。
----------------------------number 5324----------------------------
蝶恋花
一别家山音信杳
魏晋
施耐庵
一别家山音信杳，百种相思，肠断何时了。燕子不来花又老，一春瘦的腰儿小。
薄幸郎君何日到，想自当初，莫要相逢好。好梦欲成还又觉，绿窗但觉莺啼晓。
----------------------------number 5325----------------------------
小桃红
春闺怨
唐朝
乔吉
玉楼风迕杏花衫，娇怯春寒赚。酒病十朝九朝嵌。瘦岩岩，愁浓难补眉儿淡。香消翠减，雨昏烟暗，芳草遍江南。
----------------------------number 5326----------------------------
春闺怨
不系雕鞍门前柳
唐朝
乔吉
不系雕鞍门前柳，玉容寂寞见花羞，冷风儿吹雨黄昏后。帘控钩，掩上珠楼，风雨替花愁。
----------------------------number 5327----------------------------
渡黄河
魏晋
宋琬
倒泻银河事有无，掀天浊浪只须臾。
人间更有风涛险，翻说黄河是畏途。
----------------------------number 5328----------------------------
凭栏人
闺怨
唐朝
王元鼎
垂柳依依惹暮烟，素魄娟娟当绣轩。妾身独自眠，月圆人未圆。
啼得花残声更悲，叫得春归郎未知。杜鹃奴倩伊，问郎何日归？
----------------------------number 5329----------------------------
赠从兄襄阳少府皓
南北朝
李白
结发未识事，所交尽豪雄。
却秦不受赏，击晋宁为功。
脱身白刃里，杀人红尘中。
当朝揖高义，举世称英雄。
小节岂足言，退耕舂陵东。
归来无产业，生事如转蓬。
一朝乌裘敝，百镒黄金空。
弹剑徒激昂，出门悲路穷。
吾兄青云士，然诺闻诸公。
所以陈片言，片言贵情通。
棣华倘不接，甘与秋草同。
----------------------------number 5330----------------------------
古风二首
悯农二首
南北朝
李绅
春种一粒粟，秋收万颗子。四海无闲田，农夫犹饿死。
锄禾日当午，汗滴禾下土。谁知盘中餐，粒粒皆辛苦。
----------------------------number 5331----------------------------
读书
清朝
陆游
归志宁无五亩园，读书本意在元元。
灯前目力虽非昔，犹课蝇头二万言。
----------------------------number 5332----------------------------
自京赴奉先县咏怀五百字
自京赴奉先咏怀五百字
南北朝
杜甫
杜陵有布衣，老大意转拙。许身一何愚，窃比稷与契。
居然成濩落，白首甘契阔。盖棺事则已，此志常觊豁。
穷年忧黎元，叹息肠内热。取笑同学翁，浩歌弥激烈。
非无江海志，萧洒送日月。生逢尧舜君，不忍便永诀。
当今廊庙具，构厦岂云缺。葵藿倾太阳，物性固莫夺。
顾惟蝼蚁辈，但自求其穴。胡为慕大鲸，辄拟偃溟渤。
以兹悟生理，独耻事干谒。兀兀遂至今，忍为尘埃没。
终愧巢与由，未能易其节。沈饮聊自适，放歌颇愁绝。
岁暮百草零，疾风高冈裂。天衢阴峥嵘，客子中夜发。
霜严衣带断，指直不得结。凌晨过骊山，御榻在嵽嵲。
蚩尤塞寒空，蹴蹋崖谷滑。瑶池气郁律，羽林相摩戛。
君臣留欢娱，乐动殷樛嶱。赐浴皆长缨，与宴非短褐。
彤庭所分帛，本自寒女出。鞭挞其夫家，聚敛贡城阙。
圣人筐篚恩，实欲邦国活。臣如忽至理，君岂弃此物。
多士盈朝廷，仁者宜战栗。况闻内金盘，尽在卫霍室。
中堂舞神仙，烟雾散玉质。暖客貂鼠裘，悲管逐清瑟。
劝客驼蹄羹，霜橙压香橘。朱门酒肉臭，路有冻死骨。
荣枯咫尺异，惆怅难再述。北辕就泾渭，官渡又改辙。
群冰从西下，极目高崒兀。疑是崆峒来，恐触天柱折。
河梁幸未坼，枝撑声窸窣。行旅相攀援，川广不可越。
老妻寄异县，十口隔风雪。谁能久不顾，庶往共饥渴。
入门闻号咷，幼子饥已卒。吾宁舍一哀，里巷亦呜咽。
所愧为人父，无食致夭折。岂知秋未登，贫窭有仓卒。
生常免租税，名不隶征伐。抚迹犹酸辛，平人固骚屑。
默思失业徒，因念远戍卒。忧端齐终南，澒洞不可掇。
----------------------------number 5333----------------------------
塞上曲二首
南北朝
戴叔伦
军门频纳受降书，一剑横行万里馀。
汉祖谩夸娄敬策，却将公主嫁单于。
汉家旌帜满阴山，不遣胡儿匹马还。
愿得此身长报国，何须生入玉门关。
----------------------------number 5334----------------------------
农家望晴
南北朝
雍裕之
尝闻秦地西风雨，为问西风早晚回。
白发老农如鹤立，麦场高处望云开。
----------------------------number 5335----------------------------
忆江南
多少恨
宋朝
李煜
多少恨，昨夜梦魂中。还似旧时游上苑，车如流水马如龙。花月正春风。
----------------------------number 5336----------------------------
浣溪沙
夜夜相思更漏残
南北朝
韦庄
夜夜相思更漏残，伤心明月凭阑干，想君思我锦衾寒。
咫尺画堂深似海，忆来惟把旧书看，几时携手入长安？
----------------------------number 5337----------------------------
出塞词
南北朝
马戴
金带连环束战袍，马头冲雪度临洮。
卷旗夜劫单于帐，乱斫胡儿缺宝刀。
----------------------------number 5338----------------------------
生查子
春山烟欲收
南北朝
牛希济
春山烟欲收，天淡星稀小。残月脸边明，别泪临清晓。语已多，情未了，回首犹重道：记得绿罗裙，处处怜芳草。
----------------------------number 5339----------------------------
梦江南
千万恨
南北朝
温庭筠
千万恨，恨极在天涯。山月不知心里事，水风空落眼前花，摇曳碧云斜。
梳洗罢，独倚望江楼。过尽千帆皆不是，斜晖脉脉水悠悠，肠断白蘋洲。
白蘋洲
一作：白苹洲
----------------------------number 5340----------------------------
如梦令
曾宴桃源深洞
南北朝
李存勖
曾宴桃源深洞，一曲舞鸾歌凤。长记别伊时，和泪出门相送。
如梦，如梦，残月落花烟重。
----------------------------number 5341----------------------------
塞下曲
南北朝
许浑
夜战桑乾北，秦兵半不归。
朝来有乡信，犹自寄寒衣。
----------------------------number 5342----------------------------
浣溪沙
粉上依稀有泪痕
南北朝
薛昭蕴
粉上依稀有泪痕，郡庭花落欲黄昏，远情深恨与谁论？
记得去年寒食日，延秋门外卓金轮，日斜人散暗销魂。
----------------------------number 5343----------------------------
阳台梦
薄罗衫子金泥凤
南北朝
李存勖
薄罗衫子金泥凤，困纤腰怯铢衣重。笑迎移步小兰丛，亸金翘玉凤。
娇多情脉脉，羞把同心捻弄。楚天云雨却相和，又入阳台梦。
----------------------------number 5344----------------------------
南歌子
手里金鹦鹉
南北朝
温庭筠
手里金鹦鹉，胸前绣凤凰。偷眼暗形相，不如从嫁与，作鸳鸯。
----------------------------number 5345----------------------------
采桑子
花前失却游春侣
宋朝
冯延巳
花前失却游春侣，独自寻芳。满目悲凉。纵有笙歌亦断肠。
林间戏蝶帘间燕，各自双双。忍②更思量，绿树青苔半夕阳。
----------------------------number 5346----------------------------
生查子
烟雨晚晴天
宋朝
魏承班
烟雨晚晴天，零落花无语。难话此时心，梁燕双来去。
琴韵对薰风，有恨和情抚。肠断断弦频，泪滴黄金缕。
----------------------------number 5347----------------------------
满宫花
月沉沉
南北朝
尹鹗
月沉沉，人悄悄，一炷后庭香袅。风流帝子不归来，满地禁花慵扫。
离恨多，相见少，何处醉迷三岛？漏清宫树子规啼，愁锁碧窗春晓。
----------------------------number 5348----------------------------
酒泉子
买得杏花
南北朝
司空图
买得杏花，十载归来方始坼。假山西畔药阑东，满枝红。
旋开旋落旋成空，白发多情人更惜。黄昏把酒祝东风，且从容。
----------------------------number 5349----------------------------
上元夜六首
其一
南北朝
崔液
玉漏银壶且莫催，铁关金锁彻明开。
谁家见月能闲坐？何处闻灯不看来？
----------------------------number 5350----------------------------
临江仙
深秋寒夜银河静
南北朝
尹鹗
深秋寒夜银河静，月明深院中庭。西窗幽梦等闲成。逡巡觉后，特地恨难平。
红烛半条残焰短，依稀暗背锦屏。枕前何事最伤情？梧桐叶上，点点露珠零。
----------------------------number 5351----------------------------
十五夜观灯
南北朝
卢照邻
锦里开芳宴，兰缸艳早年。缛彩遥分地，繁光远缀天。
接汉疑星落，依楼似月悬。别有千金笑，来映九枝前。
----------------------------number 5352----------------------------
更漏子
春夜阑
南北朝
牛峤
春夜阑，更漏促，金烬暗挑残烛。惊梦断，锦屏深，两乡明月心。
闺草碧，望归客，还是不知消息。辜负我，悔怜君，告天天不闻。
----------------------------number 5353----------------------------
鹧鸪天
画毂雕鞍狭路逢
清朝
宋祁
画毂雕鞍狭路逢，一声肠断绣帘中。身无彩凤双飞翼，心有灵犀一点通。
金作屋，玉为笼，车如流水马如龙。刘郎已恨蓬山远，更隔蓬山几万重。
----------------------------number 5354----------------------------
采桑子
群芳过后西湖好
清朝
欧阳修
群芳过后西湖好，狼籍残红。飞絮濛濛。垂柳阑干尽日风。
笙歌散尽游人去，始觉春空。垂下帘栊。双燕归来细雨中。
----------------------------number 5355----------------------------
南乡子
路入南中
宋朝
欧阳炯
路入南中，桄榔叶暗蓼花红。两岸人家微雨后，收红豆，树底纤纤抬素手。
----------------------------number 5356----------------------------
点绛唇
花信来时
清朝
晏几道
花信来时，恨无人似花依旧。又成春瘦。折断门前柳。
天与多情，不与长相守。分飞后。泪痕和酒。占了双罗袖。
----------------------------number 5357----------------------------
清平乐
春光欲暮
南北朝
毛熙震
春光欲暮，寂寞闲庭户。粉蝶双双穿槛舞，帘卷晚天疏雨。含愁独倚闺帏，玉炉烟断香微。正是销魂时节，东风满树花飞。
----------------------------number 5358----------------------------
寒食野望吟
南北朝
白居易
乌啼鹊噪昏乔木，清明寒食谁家哭。
风吹旷野纸钱飞，古墓垒垒春草绿。
棠梨花映白杨树，尽是死生别离处。
冥冥重泉哭不闻，萧萧暮雨人归去。
----------------------------number 5359----------------------------
草书屏风
南北朝
韩偓
何处一屏风，分明怀素踪。虽多尘色染，犹见墨痕浓。
怪石奔秋涧，寒藤挂古松。若教临水畔，字字恐成龙。
----------------------------number 5360----------------------------
除夜
清朝
文天祥
乾坤空落落，岁月去堂堂；
末路惊风雨，穷边饱雪霜。
命随年欲尽，身与世俱忘；
无复屠苏梦，挑灯夜未央。
----------------------------number 5361----------------------------
西江月
梅花
清朝
苏轼
玉骨那愁瘴雾，冰姿自有仙风。海仙时遣探芳丛。倒挂绿毛么凤。
么
同：幺
素面翻嫌粉涴，洗妆不褪唇红。高情已逐晓云空。不与梨花同梦。
----------------------------number 5362----------------------------
行香子
天与秋光
清朝
李清照
天与秋光，转转情伤，探金英知近重阳。薄衣初试，绿蚁新尝，渐一番风，一番雨，一番凉。
黄昏院落，凄凄惶惶，酒醒时往事愁肠。那堪永夜，明月空床。闻砧声捣，蛩声细，漏声长。
----------------------------number 5363----------------------------
千秋岁
半身屏外
清朝
惠洪
半身屏外。睡觉唇红退。春思乱，芳心碎。空馀簪髻玉，不见流苏带。试与问，今人秀整谁宜对。湘浦曾同会。手搴轻罗盖。疑是梦，今犹在。十分春易尽，一点情难改。多少事，却随恨远连云海。
----------------------------number 5364----------------------------
水龙吟
燕忙莺懒芳残
清朝
章楶
燕忙莺懒芳残，正堤上、柳花飘坠。轻飞乱舞，点画青林，全无才思。闲趁游丝，静临深院，日长门闭。傍珠帘散漫，垂垂欲下，依前被、风扶起。
兰帐玉人睡觉，怪春衣、雪沾琼缀。绣床旋满，香球无数，才圆却碎。时见蜂儿，仰粘轻粉，鱼吞池水。望章台路杳，金鞍游荡，有盈盈泪。
----------------------------number 5365----------------------------
昭君怨
春到南楼雪尽
清朝
万俟咏
春到南楼雪尽。惊动灯期花信。小雨一番寒。倚阑干。
莫把阑干倚。一望几重烟水。何处是京华。暮云遮。
----------------------------number 5366----------------------------
屈原塔
清朝
苏轼
楚人悲屈原，千载意未歇。
精魂飘何处，父老空哽咽。
至今沧江上，投饭救饥渴。
遗风成竞渡，哀叫楚山裂。
屈原古壮士，就死意甚烈。
世俗安得知，眷眷不忍决。
南宾旧属楚，山上有遗塔。
应是奉佛人，恐子就沦灭。
此事虽无凭，此意固已切。
古人谁不死，何必较考折。
名声实无穷，富贵亦暂热。
大夫知此理，所以持死节。
----------------------------number 5367----------------------------
寒食
南北朝
孟云卿
二月江南花满枝，他乡寒食远堪悲。
贫居往往无烟火，不独明朝为子推。
----------------------------number 5368----------------------------
如梦令
门外绿阴千顷
清朝
曹组
门外绿阴千顷，两两黄鹂相应。睡起不胜情，行到碧梧金井。人静，人静。风动一庭花影。
----------------------------number 5369----------------------------
临江仙
都城元夕
清朝
毛滂
闻道长安灯夜好，雕轮宝马如云。蓬莱清浅对觚棱。玉皇开碧落，银界失黄昏。
谁见江南憔悴客，端忧懒步芳尘。小屏风畔冷香凝。酒浓春入梦，窗破月寻人。
----------------------------number 5370----------------------------
浣溪沙
山绕平湖波撼城
清朝
张元干
山绕平湖波撼城。湖光倒影浸山青。水晶楼下欲三更。
雾柳暗时云度月，露荷翻处水流萤。萧萧散发到天明。
----------------------------number 5371----------------------------
南乡子
春闺
清朝
孙道绚
晓日压重檐，斗帐春寒起来忺。天气困人梳洗懒，眉尖，淡画春山不喜添。
闲把绣丝袴，认得金针又倒拈。陌上游人归也未？恹恹，满院杨花不卷帘。
----------------------------number 5372----------------------------
鹧鸪天
别情
清朝
聂胜琼
玉惨花愁出凤城，莲花楼下柳青青。尊前一唱阳关曲，别个人人第五程。
寻好梦，梦难成。有谁知我此时情，枕前泪共阶前雨，隔个窗儿滴到明。
----------------------------number 5373----------------------------
满庭芳
汉上繁华
清朝
徐君宝妻
汉上繁华，江南上物，尚遗宣政风流。绿窗朱户，十里烂银钩。一旦刀兵齐举，旌旗拥、百万貔貅。长驱入，歌台舞榭，风卷落花愁。
清平三百载，典章人物，扫地俱休。幸此身未北，犹客南州。破鉴徐郎何在，空惆怅、相见无由。从今后，梦魂千里，夜夜岳阳楼。
----------------------------number 5374----------------------------
汉宫春
立春日
清朝
辛弃疾
春已归来，看美人头上，袅袅春幡。无端风雨，未肯收尽余寒。年时燕子，料今宵梦到西园。浑未辨，黄柑荐酒，更传青韭堆盘？
却笑东风，从此便薰梅染柳，更没些闲。闲时又来镜里，转变朱颜。清愁不断，问何人会解连环？生怕见花开花落，朝来塞雁先还。
----------------------------number 5375----------------------------
朝中措
代谭德称作
清朝
陆游
怕歌愁舞懒逢迎。妆晚托春酲。总是向人深处，当时枉道无情。
关心近日，啼红密诉，剪绿深盟。杏馆花阴恨浅，画堂银烛嫌明。
----------------------------number 5376----------------------------
长相思令
烟霏霏
清朝
吴淑姬
烟霏霏。雪霏霏。雪向梅花枝上堆。春从何处回。
醉眼开。睡眼开。疏影横斜安在哉。从教塞管催。
----------------------------number 5377----------------------------
月上海棠
斜阳废苑朱门闭
清朝
陆游
成都城南有蜀王旧苑，尤多梅，皆二百余年古木
斜阳废苑朱门闭。吊兴亡、遣恨泪痕里。淡淡宫梅，也依然、点酥剪水。凝愁处，似忆宣华旧事。
行人别有凄凉意。折幽香、谁与寄千里。伫立江皋，杳难逢、陇头归骑。音尘远，楚天危楼独倚。宣华，故蜀苑名。
----------------------------number 5378----------------------------
诉衷情令
长安怀古
清朝
康与之
阿房废址汉荒丘。狐兔又群游。豪华尽成春梦，留下古今愁。
君莫上，古原头。泪难收。夕阳西下，塞雁南飞，渭水东流。
----------------------------number 5379----------------------------
辛未七夕
南北朝
李商隐
恐是仙家好别离，故教迢递作佳期。
由来碧落银河畔，可要金风玉露时。
清漏渐移相望久，微云未接过来迟。
岂能无意酬乌鹊，惟与蜘蛛乞巧丝。
----------------------------number 5380----------------------------
虞美人
东风荡飏轻云缕
清朝
陈亮
东风荡飏轻云缕，时送潇潇雨。水边台榭燕新归，一点香泥，湿带落花飞。
海棠糁径铺香绣，依旧成春瘦。黄昏庭院柳啼鸦，记得那人，和月折梨花。
----------------------------number 5381----------------------------
蝶恋花
喜鹊桥成催凤驾
清朝
晏几道
喜鹊桥成催凤驾。天为欢迟，乞与初凉夜。乞巧双蛾加意画。玉钩斜傍西南挂。
分钿擘钗凉叶下。香袖凭肩，谁记当时话。路隔银河犹可借。世间离恨何年罢。
----------------------------number 5382----------------------------
春词
南北朝
白居易
低花树映小妆楼，春入眉心两点愁。
斜倚栏干背鹦鹉，思量何事不回头。
----------------------------number 5383----------------------------
高阳台
西湖春感
清朝
张炎
接叶巢莺，平波卷絮，断桥斜日归船。能几番游，看花又是明年。东风且伴蔷薇住，到蔷薇、春已堪怜。更凄然。万绿西泠，一抹荒烟。
当年燕子知何处，但苔深韦曲，草暗斜川。见说新愁，如今也到鸥边。无心再续笙歌梦，掩重门、浅醉闲眠。莫开帘，怕见飞花，怕听啼鹃。
----------------------------number 5384----------------------------
清平乐
平原放马
清朝
张炎
辔摇衔铁。蹴踏平原雪。勇趁军声曾汗血。闲过升平时节。
茸茸春草天涯。涓涓野水晴沙。多少骅骝老去，至今犹困盐车。
----------------------------number 5385----------------------------
渡江云
山阴久客一再逢春回忆西杭渺然愁思
清朝
张炎
山空天入海，倚楼望极，风急暮潮初。一帘鸠外雨，几处闲田，隔水动春锄。新烟禁柳，想如今、绿到西湖。犹记得、当年深隐，门掩两三株。
愁余。荒洲古溆，断梗疏萍，更漂流何处。空自觉、围羞带减，影怯灯孤。常疑即见桃花面，甚近来、翻笑无书。书纵远，如何梦也都无。
----------------------------number 5386----------------------------
贺新郎
梦冷黄金屋
清朝
蒋捷
梦冷黄金屋。叹秦筝、斜鸿阵里，素弦尘扑。化作娇莺飞归去，犹认纱窗旧绿。正过雨、荆桃如菽。此恨难平君知否，似琼台、涌起弹棋局。消瘦影，嫌明烛。
鸳楼碎泻东西玉。问芳悰、何时再展，翠钗难卜。待把宫眉横云样，描上生绡画幅。怕不是、新来妆束。彩扇红牙今都在，恨无人、解听开元曲。空掩袖，倚寒竹。
----------------------------number 5387----------------------------
二郎神
炎光谢
清朝
柳永
炎光谢。过暮雨、芳尘轻洒。乍露冷风清庭户，爽天如水，玉钩遥挂。应是星娥嗟久阻，叙旧约、飙轮欲驾。极目处、微云暗度，耿耿银河高泻。
闲雅。须知此景，古今无价。运巧思、穿针楼上女，抬粉面、云鬟相亚。钿合金钗私语处，算谁在、回廊影下。愿天上人间，占得欢娱，年年今夜。
----------------------------number 5388----------------------------
鹧鸪天
雪照山城玉指寒
清朝
刘著
雪照山城玉指寒，一声羌管怨楼间。江南几度梅花发，人在天涯鬓已斑。
星点点，月团团。倒流河汉入杯盘。翰林风月三千首，寄与吴姬忍泪看。
----------------------------number 5389----------------------------
青玉案
春寒恻恻春阴薄
清朝
顾德辉
春寒恻恻春阴薄。整半月，春萧索。晴日朝来升屋角。树头幽鸟，对调新语，语罢双飞却。
红入花腮青入萼。尽不爽，花期约。可恨狂风空自恶。晓来一阵，晚来一阵，难道都吹落？
----------------------------number 5390----------------------------
燕归梁
春愁
清朝
石延年
芳草年年惹恨幽。想前事悠悠。伤春伤别几时休。算从古、为风流。
春山总把，深匀翠黛，千叠在眉头。不知供得几多愁。更斜日、凭危楼。
----------------------------number 5391----------------------------
点绛唇
一夜东风
清朝
曾允元
一夜东风，枕边吹散愁多少。数声啼鸟。梦转纱窗晓。
来是春初，去是春将老。长亭道。一般芳草。只有归时好。
----------------------------number 5392----------------------------
减字木兰花
留春不住
清朝
晏几道
留春不住。恰似年光无味处。满眼飞英。弹指东风太浅情。
筝弦未稳。学得新声难破恨。转枕花前。且占香红一夜眠。
----------------------------number 5393----------------------------
秋声赋
清朝
欧阳修
　　欧阳子方夜读书，闻有声自西南来者，悚然而听之，曰：“异哉！”初淅沥以萧飒，忽奔腾而砰湃，如波涛夜惊，风雨骤至。其触于物也，鏦鏦铮铮，金铁皆鸣；又如赴敌之兵，衔枚疾走，不闻号令，但闻人马之行声。予谓童子：“此何声也？汝出视之。”童子曰：“星月皎洁，明河在天，四无人声，声在树间。”
　　予曰：“噫嘻悲哉！此秋声也，胡为而来哉？盖夫秋之为状也：其色惨淡，烟霏云敛；其容清明，天高日晶；其气栗冽，砭人肌骨；其意萧条，山川寂寥。故其为声也，凄凄切切，呼号愤发。丰草绿缛而争茂，佳木葱茏而可悦；草拂之而色变，木遭之而叶脱。其所以摧败零落者，乃其一气之余烈。夫秋，刑官也，于时为阴；又兵象也，于行用金，是谓天地之义气，常以肃杀而为心。天之于物，春生秋实，故其在乐也，商声主西方之音，夷则为七月之律。商，伤也，物既老而悲伤；夷，戮也，物过盛而当杀。”
　　“嗟乎！草木无情，有时飘零。人为动物，惟物之灵；百忧感其心，万事劳其形；有动于中，必摇其精。而况思其力之所不及，忧其智之所不能；宜其渥然丹者为槁木，黟然黑者为星星。奈何以非金石之质，欲与草木而争荣？念谁为之戕贼，亦何恨乎秋声！”
　　童子莫对，垂头而睡。但闻四壁虫声唧唧，如助予之叹息。
----------------------------number 5394----------------------------
卜算子
泛西湖坐间寅斋同赋
清朝
高观国
屈指数春来，弹指惊春去。
檐外蛛丝网落花，也要留春住。
几日喜春晴，几夜愁春雨。
十二雕窗六曲屏，题遍伤心句。
----------------------------number 5395----------------------------
菩萨蛮
绿芜墙绕青苔院
清朝
陈克
绿芜墙绕青苔院。中庭日淡芭蕉卷。蝴蝶上阶飞。烘帘自在垂。
玉钩双语燕。宝甃杨花转。几处簸钱声。绿窗春睡轻。
----------------------------number 5396----------------------------
行香子
秋入鸣皋
清朝
许古
秋入鸣皋，爽气飘萧。挂衣冠、初脱尘劳。窗间岩岫，看尽昏朝。夜山低，晴山近，晓山高。
细数闲来，几处村醪。醉模糊、信手挥毫。等闲陶写，问甚风骚。乐因循，能潦倒，也消摇。
----------------------------number 5397----------------------------
谒金门
五月雨
魏晋
陈子龙
莺啼处，摇荡一天疏雨。
极目平芜人尽去，断红明碧树。
费得炉烟无数，只有轻寒难度。
忽见西楼花影露，弄晴催薄暮。
----------------------------number 5398----------------------------
菩萨蛮
水晶帘外娟娟月
魏晋
杨基
水晶帘外娟娟月，梨花枝上层层雪。
花月两模糊，隔窗看欲无。
月华今夜黑，全见梨花白。
花也笑姮娥，让他春色多。
----------------------------number 5399----------------------------
如梦令
一抹斜阳沙觜
魏晋
刘基
一抹斜阳沙觜，几点闲鸥草际，乌榜小渔舟，摇过半江秋水。
风起，风起，棹入白苹花里。
----------------------------number 5400----------------------------
眼儿媚
秋思
魏晋
刘基
萋萋芳草小楼西，云压雁声低。两行疏柳，一丝残照，万点鸦栖。
春山碧树秋重绿，人在武陵溪。无情明月，有情归梦，同到幽闺。
----------------------------number 5401----------------------------
忆王孙
夏词
清朝
李重元
风蒲猎猎小池塘。过雨荷花满院香。沈李浮瓜冰雪凉。竹方床。针线慵拈午梦长。
----------------------------number 5402----------------------------
长相思
折花枝
魏晋
俞彦
折花枝，恨花枝，准拟花开人共卮，开时人去时。
怕相思，已相思，轮到相思没处辞，眉间露一丝。
----------------------------number 5403----------------------------
浣溪沙
庭院沉沉白日斜
魏晋
夏言
庭院沉沉白日斜，绿阴满地又飞花。瞢腾春梦绕天涯。
帘幕受风低乳燕，池塘过雨急鸣蛙。酒醒明月照窗纱。
----------------------------number 5404----------------------------
点绛唇
春日风雨有感
魏晋
陈子龙
满眼韶华，东风惯是吹红去。几番烟雾，只有花难护。
梦里相思，故国王孙路。春无主！杜鹃啼处，泪洒胭脂雨。
----------------------------number 5405----------------------------
更漏子
本意
先秦
王夫之
斜月横，疏星炯。不道秋宵真永。声缓缓，滴泠泠。双眸未易扃。
霜叶坠，幽虫絮，薄酒何曾得醉。天下事，少年心。分明点点深。
----------------------------number 5406----------------------------
秋怀
清朝
欧阳修
节物岂不好，秋怀何黯然！
西风酒旗市，细雨菊花天。
感事悲双鬓，包羞食万钱。
鹿车何日驾，归去颍东田。
----------------------------number 5407----------------------------
青玉案
庭下石榴花乱吐
魏晋
文征明
庭下石榴花乱吐，满地绿阴亭午。午睡觉来时自语，悠扬魂梦，黯然情绪，蝴蝶过墙去。
骎骎娇眼开仍，悄无人至还凝伫。团扇不摇风自举，盈盈翠竹，纤纤白苎，不受些儿暑。
----------------------------number 5408----------------------------
金缕曲
季子平安否
先秦
顾贞观
寄吴汉槎宁古塔，以词代书，丙辰冬寓京师千佛寺，冰雪中作
其一
季子平安否？便归来，平生万事，那堪回首！行路悠悠谁慰藉，母老家贫子幼。记不起，从前杯酒。魑魅搏人应见惯，总输他，覆雨翻云手，冰与雪，周旋久。
泪痕莫滴牛衣透，数天涯，依然骨肉，几家能够？比似红颜多命薄，更不如今还有。只绝塞，苦寒难受。廿载包胥①承一诺，盼乌头马角②终相救。置此札，君怀袖。
----------------------------number 5409----------------------------
忆江南
歌起处
魏晋
王世贞
歌起处，斜日半江红。柔绿篙添梅子雨，淡黄衫耐藕丝风。家在五湖东。
----------------------------number 5410----------------------------
蝶恋花
辛苦最怜天上月
先秦
纳兰性德
辛苦最怜天上月，一夕如环，夕夕都成玦。若似月轮终皎洁，不辞冰雪为卿热。
夕
一作：昔
无那尘缘容易绝，燕子依然，软踏帘钩说。唱罢秋坟愁未歇，春丛认取双栖蝶。
----------------------------number 5411----------------------------
如梦令
正是辘轳金井
先秦
纳兰性德
正是辘轳金井，满砌落花红冷。蓦地一相逢，心事眼波难定。谁省，谁省。从此簟纹灯影。
----------------------------number 5412----------------------------
梦江南
红茉莉
先秦
屈大均
红茉莉，穿作一花梳。金缕抽残蝴蝶茧，钗头立冬凤凰雏。肯忆故人姝。
----------------------------number 5413----------------------------
相见欢
落花如梦凄迷
先秦
纳兰性德
落花如梦凄迷，麝烟微，又是夕阳潜下小楼西。
愁无限，消瘦尽，有谁知？闲教玉笼鹦鹉念郎诗。
----------------------------number 5414----------------------------
点绛唇
县斋愁坐作
清朝
葛胜仲
秋晚寒斋，藜床香篆横轻雾。闲愁几许。梦逐芭蕉雨。
云外哀鸿，似替幽人语。归不去。乱山无数。斜日荒城鼓。
----------------------------number 5415----------------------------
虞美人
无聊
先秦
陈维崧
无聊笑捻花枝说，处处鹃啼血。好花须映好楼台，休傍秦关蜀栈战场开。
倚楼极目深愁绪，更对东风语。好风休簸战旗红，早送鲥鱼如雪过江东。
----------------------------number 5416----------------------------
阿房宫赋
南北朝
杜牧
　　六王毕，四海一，蜀山兀，阿房出。覆压三百余里，隔离天日。骊山北构而西折，直走咸阳。二川溶溶，流入宫墙。五步一楼，十步一阁；廊腰缦回，檐牙高啄；各抱地势，钩心斗角。盘盘焉，囷囷焉，蜂房水涡，矗不知乎几千万落。长桥卧波，未云何龙？复道行空，不霁何虹？高低冥迷，不知西东。歌台暖响，春光融融；舞殿冷袖，风雨凄凄。一日之内，一宫之间，而气候不齐。
不知乎
一作：不知其
　　妃嫔媵嫱，王子皇孙，辞楼下殿，辇来于秦，朝歌夜弦，为秦宫人。明星荧荧，开妆镜也；绿云扰扰，梳晓鬟也；渭流涨腻，弃脂水也；烟斜雾横，焚椒兰也。雷霆乍惊，宫车过也；辘辘远听，杳不知其所之也。一肌一容，尽态极妍，缦立远视，而望幸焉。有不得见者，三十六年。
有不得见者
一作：有不见者
　　燕赵之收藏，韩魏之经营，齐楚之精英，几世几年，剽掠其人，倚叠如山。一旦不能有，输来其间。鼎铛玉石，金块珠砾，弃掷逦迤，秦人视之，亦不甚惜。嗟乎！一人之心，千万人之心也。秦爱纷奢，人亦念其家。奈何取之尽锱铢，用之如泥沙？使负栋之柱，多于南亩之农夫；架梁之椽，多于机上之工女；钉头磷磷，多于在庾之粟粒；瓦缝参差，多于周身之帛缕；直栏横槛，多于九土之城郭；管弦呕哑，多于市人之言语。使天下之人，不敢言而敢怒。独夫之心，日益骄固。戍卒叫，函谷举，楚人一炬，可怜焦土！
　　呜呼！灭六国者六国也，非秦也；族秦者秦也，非天下也。嗟乎！使六国各爱其人，则足以拒秦；使秦复爱六国之人，则递三世可至万世而为君，谁得而族灭也？秦人不暇自哀，而后人哀之；后人哀之而不鉴之，亦使后人而复哀后人也。
----------------------------number 5417----------------------------
浣溪沙
红桥
先秦
王士祯
白鸟朱荷引画桡，垂杨影里见红桥，欲寻往事已魂消。
遥指平山山外路，断鸿无数水迢迢，新愁分付广陵潮。
----------------------------number 5418----------------------------
菩萨蛮
回廊远砌生秋草
宋朝
冯延巳
回廊远砌生秋草，梦魂千里青门道。鹦鹉怨长更，碧笼金锁横。
罗帏中夜起，霜月清如水。玉露不成圆，宝筝悲断弦。
----------------------------number 5419----------------------------
桂殿秋
思往事
先秦
朱彝尊
思往事，渡江干，青蛾低映越山看。共眠一舸听秋雨，小簟轻衾各自寒。
----------------------------number 5420----------------------------
齐天乐
秋声馆赋秋声
先秦
厉鹗
簟凄灯暗眠还起，清商几处催发？碎竹虚廊，枯莲浅渚，不辨声来何叶？桐飙又接。尽吹入潘郎，一簪愁发。已是难听，中宵无用怨离别。
阴虫还更切切。玉窗挑锦倦，惊响檐铁。漏断高城，钟疏野寺，遥送凉潮呜咽。微吟渐怯。讶篱豆花开，雨筛时节。独自开门，满庭都是月。
----------------------------number 5421----------------------------
南乡一剪梅
招熊少府
唐朝
虞集
南阜小亭台，薄有山花取次开。寄语多情熊少府；晴也须来，雨也须来。
随意且衔杯，莫惜春衣坐绿苔。若待明朝风雨过，人在天涯！春在天涯。
----------------------------number 5422----------------------------
一叶落
泪眼注
先秦
朱彝尊
泪眼注，临当去，此时欲住已难住。
下楼复上楼，楼头风吹雨。
风吹雨，草草离人语。
----------------------------number 5423----------------------------
风入松
寄柯敬仲
清朝
虞集
画堂红袖倚清酣。华发不胜簪。几回晚直金銮殿，东风软、花里停骖。书诏许传宫烛，轻罗初试朝衫。
御沟冰泮水挼蓝。飞燕语呢喃。重重帘幕寒犹在，凭谁寄、银字泥缄。报道先生归也，杏花春雨江南。
----------------------------number 5424----------------------------
小阑干
去年人在凤凰池
唐朝
萨都剌
去年人在凤凰池，银烛夜弹丝。沉水香消，梨云梦暖，深院绣帘垂。
今年冷落江南夜，心事有谁知。杨柳风柔，海棠月淡，独自倚阑时。
----------------------------number 5425----------------------------
陌上花
有怀
唐朝
张翥
关山梦里，归来还又、岁华催晚。马影鸡声，谙尽倦邮荒馆。绿笺密记多情事，一看一回肠断。待殷勤寄与，旧游莺燕，水流云散。
满罗衫是酒，香痕凝处，唾碧啼红相半。只恐梅花，瘦倚夜寒谁暖？不成便没相逢日，重整钗鸾筝雁。但何郎，纵有春风词笔，病怀浑懒。
----------------------------number 5426----------------------------
眼儿媚
萧萧江上荻花秋
清朝
贺铸
萧萧江上荻花秋，做弄许多愁。半竿落日，两行新雁，一叶扁舟。
惜分长怕君先去，直待醉时休。今宵眼底，明朝心上，后日眉头。
----------------------------number 5427----------------------------
忆王孙
番阳彭氏小楼作
清朝
姜夔
冷红叶叶下塘秋。长与行云共一舟。零落江南不自由。两绸缪。料得吟鸾夜夜愁。
----------------------------number 5428----------------------------
中秋月
中秋月
魏晋
徐有贞
中秋月。月到中秋偏皎洁。偏皎洁，知他多少，阴晴圆缺。
阴晴圆缺都休说，且喜人间好时节。好时节，愿得年年，常见中秋月。
----------------------------number 5429----------------------------
虞美人
韶华争肯偎人住
先秦
董士锡
韶华争肯偎人住？已是滔滔去。西风无赖过江来，历尽千山万水几时回？
秋声带叶萧萧落，莫响城头角！浮云遮月不分明，谁挽长江一洗放天青？
----------------------------number 5430----------------------------
如梦令
紫黯红愁无绪
先秦
龚自珍
紫黯红愁无绪，日暮春归甚处？春更不回头，撇下一天浓絮。春住
春住
黦了人家庭宇。
----------------------------number 5431----------------------------
木兰花慢
武林归舟中作
先秦
董士锡
看斜阳一缕，刚送得，片帆归。正岸绕孤城，波回野渡，月暗闲堤。依稀是谁相忆？但轻魂如梦逐烟飞。赢得双双泪眼，从教涴尽罗衣。
江南几日又天涯，谁与寄相思？怅夜夜霜花，空林开遍，也只侬知。安排十分秋色，便芳菲总是别离时。惟有醉将醽醁，任他柔橹轻移。
----------------------------number 5432----------------------------
极相思
题陈藏一水月梅扇
清朝
吴文英
玉纤风透秋痕。凉与素怀分。乘鸾归后，生绡净翦，一片冰云。
心事孤山春梦在，到思量、犹断诗魂。水清月冷，香消影瘦，人立黄昏。
----------------------------number 5433----------------------------
浪淘沙
写梦
先秦
龚自珍
好梦最难留，吹过仙洲。寻思依样到心头。去也无踪寻也惯，一桁红楼。
中有话绸缪，灯火帘钩。是仙是幻是温柔。独自凄凉还自遣，自制离愁。
----------------------------number 5434----------------------------
误佳期
闺怨
先秦
汪懋麟
寒气暗侵帘幕，孤负芳春小约。庭梅开遍不归来，直恁心情恶。
独抱影儿眠，背看灯花落。待他重与画眉时，细数郎轻薄。
----------------------------number 5435----------------------------
诉衷情
凭觞静忆去年秋
清朝
晏几道
凭觞静忆去年秋，桐落故溪头。诗成自写红叶，和恨寄东流。
人脉脉，水悠悠。几多愁。雁书不到，蝶梦无凭，漫倚高楼。
----------------------------number 5436----------------------------
唐多令
柳絮
先秦
曹雪芹
粉堕百花洲，香残燕子楼。一团团、逐队成球。飘泊亦如人命薄，空缱绻，说风流。
草木也知愁，韶华竟白头。叹今生、谁舍谁收！嫁与东风春不管，凭尔去，忍淹留！
----------------------------number 5437----------------------------
相见欢
秋风吹到江村
先秦
顾彩
秋风吹到江村，正黄昏，寂寞梧桐夜雨不开门。
一叶落，数声角，断羁魂，明日试看衣袂有啼痕。
----------------------------number 5438----------------------------
鹧鸪天
杨柳东塘细水流
先秦
蒋春霖
杨柳东塘细水流，红窗睡起唤晴鸠。屏间山压眉心翠，镜里波生鬓角秋。
临玉管，试琼瓯，醒时题恨醉时休。明朝花落归鸿尽，细雨春寒闭小楼。
----------------------------number 5439----------------------------
南乡子
戊申秋隽喜晤故人
先秦
高鹗
甘露洒瑶池，洗出新妆换旧姿。今日方教花并蒂，迟迟，终是莲台大士慈。
明月照相思，也得姮娥念我痴。同到花前携手拜，孜孜，谢了杨枝谢桂枝。
----------------------------number 5440----------------------------
满庭芳
碧水惊秋
清朝
秦观
碧水惊秋，黄云凝暮，败叶零乱空阶。洞房人静，斜月照徘徊。又是重阳近也，几处处，砧杵声催。西窗下，风摇翠竹，疑是故人来。
伤怀。增怅望，新欢易失，往事难猜。问篱边黄菊，知为谁开。谩道愁须殢酒，酒未醒、愁已先回。凭阑久，金波渐转，白露点苍苔。
----------------------------number 5441----------------------------
浣溪沙
舟泊东流
先秦
薛时雨
一幅云蓝一叶舟，隔江山色镜中收。夕阳芳草满汀洲。客里莺花繁似锦，春来情思腻于油。兰桡扶梦驻东流。
----------------------------number 5442----------------------------
虞美人
影松峦峰
先秦
侯文曜
有时云与高峰匹，不放松峦历历。望里依岩附壁，一样黏天碧。
有时峰与晴云敌，不许露珠轻滴。别是娇酣颜色，浓淡随伊力。
----------------------------number 5443----------------------------
青玉案
丝丝香篆浓于雾
先秦
高鹗
丝丝香篆浓于雾，织就绿阴红雨。乳燕飞来傍莲幕，杨花欲雪，梨云如梦，又是清明暮。
屏山遮断相思路，子规啼到无声处。鳞瞑羽迷谁与诉。好段东风，好轮明月，尽教封侯误。
----------------------------number 5444----------------------------
减字木兰花
春夜闻隔墙歌吹声
先秦
项鸿祚
阑珊心绪，醉倚绿琴相伴住。一枕新愁，残夜花香月满楼。
繁笙脆管，吹得锦屏春梦远。只有垂杨，不放秋千影过墙。
----------------------------number 5445----------------------------
相见欢
年年负却花期
先秦
张惠言
年年负却花期！过春时，只合安排愁绪送春归。
梅花雪，梨花月，总相思。自是春来不觉去偏知。
----------------------------number 5446----------------------------
秋雁
唐朝
揭傒斯
寒向江南暖，饥向江南饱。
莫道江南恶，须道江南好。
----------------------------number 5447----------------------------
风流子
出关见桃花
先秦
张惠言
海风吹瘦骨，单衣冷、四月出榆关。看地尽塞垣，惊沙北走；山侵溟渤，叠障东还。人何在？柳柔摇不定，草短绿应难。一树桃花，向人独笑；颓垣短短，曲水湾湾。
东风知多少？帝城三月暮，芳思都删。不为寻春较远，辜负春阑。念玉容寂寞，更无人处，经他风雨，能几多番？欲附西来驿使，寄与春看。
----------------------------number 5448----------------------------
清平乐
夜发香港
先秦
朱孝臧
舷灯渐灭，沙动荒荒月。极目天低无去鹘，何处中原一发？江湖息影初程，舵楼一笛风生。不信狂涛东驶，蛟龙偶语分明。
----------------------------number 5449----------------------------
南乡子
己巳三月自郡城归乡过区菶吾西园话旧
先秦
陈洵
不用问田园，十载归来故旧欢。一笑从知春有意，篱边，三两余花向我妍。
哀乐信无端，但觉吾心此处安。谁分去来乡国事，凄然，曾是承平两少年。
----------------------------number 5450----------------------------
点绛唇
屏却相思
先秦
王国维
屏却相思，近来知道都无益。不成抛掷，梦里终相觅。醒后楼台，与梦俱明灭。西窗白，纷纷凉月，一院丁香雪。
----------------------------number 5451----------------------------
声声慢
秋声
清朝
蒋捷
黄花深巷，红叶低窗，凄凉一片秋声。豆雨声来，中间夹带风声。疏疏二十五点，丽谯门、不锁更声。故人远，问谁摇玉佩，檐底铃声。
彩角声吹月堕，渐连营马动，四起笳声。闪烁邻灯，灯前尚有砧声。知他诉愁到晓，碎哝哝、多少蛩声。诉未了，把一半、分与雁声。
----------------------------number 5452----------------------------
调笑令
胡马
南北朝
韦应物
胡马，胡马，远放燕支山下。跑沙跑雪独嘶，东望西望路迷。迷路，迷路，边草无穷日暮。
----------------------------number 5453----------------------------
念奴娇
还都后诸公见追和赤壁词用韵者凡六人亦复重赋
清朝
蔡松年
离骚痛饮，笑人生佳处，能消何物。江左诸人成底事，空想岩岩青壁。五亩苍烟，一丘寒玉，岁晚忧风雪。西州扶病，至今悲感前杰。
我梦卜筑萧闲，觉来岩桂，十里幽香发。嵬隗胸中冰与炭，一酌春风都灭。胜日神交，悠然得意，遗恨无毫发。古今同致，永和徒记年月。
----------------------------number 5454----------------------------
生查子
三尺龙泉剑
佚名
三尺龙泉剑，匣里无人见。
一张落雁弓，百支金花箭。
为国竭忠贞，苦处曾征战。
先望立功勋，后见君王面。
----------------------------number 5455----------------------------
江月晃重山
初到嵩山时作
元好问
塞上秋风鼓角，城头落日旌旗。少年鞍马适相宜。从军乐，莫问所从谁。
侯骑才通蓟北，先声已动辽西。归期犹及柳依依。春闺月，红袖不须啼。
----------------------------number 5456----------------------------
双声子
晚天萧索
清朝
柳永
晚天萧索，断蓬踪迹，乘兴兰棹东游。三吴风景，姑苏台榭，牢落暮霭初收。夫差旧国，香径没、徒有荒丘。繁华处，悄无睹，惟闻麋鹿呦呦。
想当年、空运筹决战，图王取霸无休。江山如画，云涛烟浪，翻输范蠡扁舟。验前经旧史，嗟漫载、当日风流。斜阳暮草茫茫，尽成万古遗愁。
----------------------------number 5457----------------------------
水调歌头
赋三门津
元好问
黄河九天上，人鬼瞰重关。长风怒卷高浪，飞洒日光寒。峻似吕梁千仞，壮似钱塘八月，直下洗尘寰。万象入横溃，依旧一峰闲。
仰危巢，双鹄过，杳难攀。人间此险何用，万古袐神奸。不用燃犀下照，未必佽飞强射，有力障狂澜。唤取骑鲸客，挝鼓过银山。
----------------------------number 5458----------------------------
谢池春
壮岁从戎
清朝
陆游
壮岁从戎，曾是气吞残虏。阵云高、狼烽夜举。朱颜青鬓，拥雕戈西戍。笑儒冠、自来多误。
功名梦断，却泛扁舟吴楚。漫悲歌、伤怀吊古。烟波无际，望秦关何处。叹流年、又成虚度。
----------------------------number 5459----------------------------
冬柳
南北朝
陆龟蒙
柳汀斜对野人窗，零落衰条傍晓江。
正是霜风飘断处，寒鸥惊起一双双。
----------------------------number 5460----------------------------
江城子
醉来长袖舞鸡鸣
元好问
醉来长袖舞鸡鸣，短歌行，壮心惊。西北神州，依旧一新亭。三十六峰长剑在，星斗气，郁峥嵘。
古来豪侠数幽并，鬓星星，竟何成！他日封侯，编简为谁青？一掬钓鱼坛上泪，风浩浩，雨冥冥。
----------------------------number 5461----------------------------
水调歌头
细数十年事
清朝
范成大
细数十年事，十处过中秋。今年新梦，忽到黄鹤旧山头。老子个中不浅，此会天教重见，今古一南楼。星汉淡无色，玉镜独空浮。
敛秦烟，收楚雾，熨江流。关河离合，南北依旧照清愁。想见姮娥冷眼，应笑归来霜鬓，空敝黑貂裘。酾酒问蟾兔，肯去伴沧洲？
----------------------------number 5462----------------------------
念奴娇
登石头城次东坡韵
唐朝
萨都剌
石头城上，望天低吴楚，眼空无物。指点六朝形胜地，惟有青山如壁。蔽日旌旗，连云樯橹，白骨纷如雪。一江南北，消磨多少豪杰。
寂寞避暑离宫，东风辇路，芳草年年发。落日无人松径里，鬼火高低明灭。歌舞尊前，繁华镜里，暗换青青发。伤心千古，秦淮一片明月！
----------------------------number 5463----------------------------
水调歌头
舟次扬州和人韵
清朝
辛弃疾
落日塞尘起，胡骑猎清秋。汉家组练十万，列监耸高楼。谁道投鞭飞渡，忆昔鸣髇血污，风雨佛狸愁。季子正年少，匹马黑貂裘。
今老矣，搔白首，过扬州。倦游欲去江上，手种橘千头。二客东南名胜，万卷诗书事业，尝试与君谋。莫射南山虎，直觅富民侯。
----------------------------number 5464----------------------------
一剪梅
咏柳
魏晋
夏完淳
无限伤心夕照中，故国凄凉，剩粉余红。金沟御水自西东，昨岁陈宫，今岁隋宫。
往事思量一晌空，飞絮无情，依旧烟笼。长条短叶翠濛濛，才过西风，又过东风。
----------------------------number 5465----------------------------
临江仙
四海十年兵不解
清朝
陈克
四海十年兵不解，胡尘直到江城。岁华销尽客心惊。疏髯浑似雪，衰涕欲生冰。
送老薤盐何处是，我缘应在吴兴。故人相望若为情。别愁深夜雨，孤影小窗灯。
----------------------------number 5466----------------------------
眼儿媚
愁云淡淡雨萧萧
清朝
石孝友
愁云淡淡雨萧萧，暮暮复朝朝。别来应是，眉峰翠减，腕玉香销。
小轩独坐相思处，情绪好无聊。一丛萱草，数竿修竹，几叶芭蕉。
----------------------------number 5467----------------------------
齐天乐
清溪数点芙蓉雨
清朝
周密
丁卯七月既望，余偕同志放舟邀凉于三汇之交，远修太白采石、坡仙赤壁数百年故事，游兴甚逸。余尝赋诗三百言以纪清适。坐客和篇交属，意殊快也。越明年秋，复寻前盟于白荷凉月间。风露浩然，毛发森爽，遂命苍头奴横小笛于舵尾，作悠扬杳渺之声，使人真有乘杳飞举想也。举白尽醉，继以浩歌。
清溪数点芙蓉雨，苹飙泛凉吟艗。洗玉空明，浮珠沆瀣，人静籁沉波息。仙潢咫尺。想翠宇琼楼，有人相忆。天上人间，未知今夕是何夕。
此生此夜此景，自仙翁去后，清致谁识？散发吟商，簪花弄水，谁伴凉宵横笛？流年暗惜。怕一夕西风，井梧吹碧。底事闲愁，醉歌浮大白。
----------------------------number 5468----------------------------
酹江月
和友驿中言别
清朝
文天祥
乾坤能大，算蛟龙元不是池中物。风雨牢愁无著处，那更寒蛩四壁。横槊题诗，登楼作赋，万事空中雪。江流如此，方来还有英杰。
堪笑一叶漂零，重来淮水，正凉风新发。镜里朱颜都变尽，只有丹心难灭。去去龙沙，江山回首，一线青如发。故人应念，杜鹃枝上残月。
----------------------------number 5469----------------------------
满江红
登黄鹤楼有感
清朝
岳飞
遥望中原，荒烟外、许多城郭。
想当年、花遮柳护，凤楼龙阁。
万岁山前珠翠绕，蓬壶殿里笙歌作。
到而今、铁骑满郊畿，风尘恶。
兵安在？膏锋锷。民安在？填沟壑。
叹江山如故，千村寥落。
何日请缨提锐旅，一鞭直渡清河洛。
却归来、再续汉阳游，骑黄鹤。
----------------------------number 5470----------------------------
夜游宫
竹窗听雨
清朝
吴文英
竹窗听雨，坐久隐几就睡，既觉，见水仙娟娟于灯影中
窗外捎溪雨响。映窗里、嚼花灯冷。浑似萧湘系孤艇。见幽仙，步凌波，月边影。
香苦欺寒劲。牵梦绕、沧涛千顷。梦觉新愁旧风景。绀云欹，玉搔斜，酒初醒。
----------------------------number 5471----------------------------
金缕曲
闷欲呼天说
先秦
吴藻
闷欲呼天说。问苍苍、生人在世，忍偏磨灭？从古难消豪气，也只书空咄咄。正自检、断肠诗阅。看到伤心翻天笑，笑公然、愁是吾家物！都并入、笔端结。
英雄儿女原无别。叹千秋、收场一例，泪皆成血。待把柔情轻放下，不唱柳边风月；且整顿、铜琶铁拨。读罢《离骚》还酌酒，向大江东去歌残阕。声早遏，碧云裂。
----------------------------number 5472----------------------------
水调歌头
平生太湖上
清朝
佚名
平生太湖上，短棹几经过。如今重到何事？愁比水云多。拟把匣中长剑，换取扁舟一叶，归去老渔蓑。银艾非吾事，丘壑已蹉跎。脍新鲈，斟美酒，起悲歌。太平生长，岂谓今日识兵戈？欲泻三江雪浪，净洗胡尘千里，不用挽天河！回首望霄汉，双泪堕清波。
----------------------------number 5473----------------------------
高山流水
次夫子清风阁落成韵
先秦
顾太清
群山万壑引长风，透林皋、晓日玲珑。
楼外绿阴深，凭栏指点偏东。
浑河水、一线如虹。
清凉极，满谷幽禽啼啸，冷雾溟濛。
任海天寥阔，飞跃此身中。
云容。
看白云苍狗，无心者、变化虚空。
细草络危岩，岩花秀媚日承红。
清风阁，高凌霄汉，列岫如童。
待何年归去，谈笑各争雄。
----------------------------number 5474----------------------------
刺世疾邪赋
当代
赵壹
　　伊五帝之不同礼，三王亦又不同乐。数极自然变化，非是故相反。德政不能救世溷乱，赏罚岂足惩时清浊？春秋时祸败之始，战国逾增其荼毒。秦汉无以相踰越，乃更加其怨酷。宁计生民之命？为利己而自足。
　　于兹迄今，情伪万方。佞诌日炽，刚克消亡。舐痔结驷，正色徒行。妪名势，抚拍豪强。偃蹇反俗，立致咎殃。捷慑逐物，日富月昌。浑然同惑，孰温孰凉？邪夫显进，直士幽藏。
　　原斯瘼之所兴，实执政之匪贤。女谒掩其视听兮，近习秉其威权。所好则钻皮出其毛羽，所恶则洗垢求其瘢痕。虽欲竭诚而尽忠，路绝险而靡缘。九重既不可启，又群吠之狺狺。安危亡于旦夕，肆嗜慾于目前。奚异涉海之失柁，坐积薪而待然？荣纳由于闪榆，孰知辨其蚩妍？故法禁屈橈于势族，恩泽不逮于单门。宁饥寒于尧舜之荒岁兮，不饱暖于当今之丰年。乘理虽死而非亡，违义虽生而匪存。
　　有秦客者，乃为诗曰：河清不可俟，人命不可延。顺风激靡草，富贵者称贤。文籍虽满腹，不如一囊钱。伊优北堂上，抗髒依门边。
　　鲁生闻此辞，紧而作歌曰：势家多所宜，咳唾自成珠；被褐怀金玉，兰蕙化为刍。贤者虽独悟，所困在群愚。且各守尔分，勿复空驰驱。哀哉复哀哉，此是命矣夫！
----------------------------number 5475----------------------------
望海潮
自题小影
先秦
谭嗣同
曾经沧海，又来沙漠，四千里外关河。骨相①空谈，肠轮自转，回头十八年过。春梦醒来么？对春帆细雨，独自吟哦。惟有瓶花，数枝相伴不须多。寒江才脱渔蓑。剩风尘面貌，自看如何？鉴不因人，形还问影，岂缘醉后颜酡？拔剑欲高歌。有几根侠骨，禁得揉搓？忽说此人是我，睁眼细瞧科。
----------------------------number 5476----------------------------
鵩鸟赋
当代
贾谊
　　单阏之岁兮，四月孟夏，庚子日斜兮，鵩集予舍。止于坐隅兮，貌甚闲暇。异物来萃兮，私怪其故。发书占之兮，谶言其度，曰：“野鸟入室兮，主人将去。”请问于鵩兮：“予去何之？吉乎告我，凶言其灾。淹速之度兮，语予其期。”鵩乃叹息，举首奋翼；口不能言，请对以臆：
　　“万物变化兮，固无休息。斡流而迁兮，或推而还。形气转续兮，变化而蟺。沕穆无穷兮，胡可胜言！祸兮福所依，福兮祸所伏；忧喜聚门兮，吉凶同域。彼吴强大兮，夫差以败；越栖会稽兮，勾践霸世。斯游遂成兮，卒被五刑；傅说胥靡兮，乃相武丁。夫祸之与福兮，何异纠纆；命不可说兮，孰知其极！水激则旱兮，矢激则远；万物回薄兮，振荡相转。云蒸雨降兮，纠错相纷；大钧播物兮，坱圠无垠。天不可预虑兮，道不可预谋；迟速有命兮，焉识其时。
　　且夫天地为炉兮，造化为工；阴阳为炭兮，万物为铜。合散消息兮，安有常则？千变万化兮，未始有极，忽然为人兮，何足控抟；化为异物兮，又何足患！小智自私兮，贱彼贵我；达人大观兮，物无不可。贪夫殉财兮，烈士殉名。夸者死权兮，品庶每生。怵迫之徒兮，或趋西东；大人不曲兮，意变齐同。愚士系俗兮，窘若囚拘；至人遗物兮，独与道俱。众人惑惑兮，好恶积亿；真人恬漠兮，独与道息。释智遗形兮，超然自丧；寥廓忽荒兮，与道翱翔。乘流则逝兮，得坻则止；纵躯委命兮，不私与己。其生兮若浮，其死兮若休；澹乎若深渊止之静，泛乎若不系之舟。不以生故自宝兮，养空而浮；德人无累兮，知命不忧。细故蒂芥兮，何足以疑！”
----------------------------number 5477----------------------------
满江红
小住京华
先秦
秋瑾
小住京华，早又是，中秋佳节。为篱下，黄花开遍，秋容如拭。
四面歌残终破楚，八年风味徒思浙。
徒思浙
一作：独思浙
苦将侬，强派作蛾眉，殊未屑！
蛾眉
一作：娥眉
身不得，男儿列。心却比，男儿烈！
算平生肝胆，因人常热。俗子胸襟谁识我？
俗子
一作：俗夫
英雄末路当磨折。莽红尘，何处觅知音？青衫湿！
磨折
一作：折磨
----------------------------number 5478----------------------------
吊屈原赋
当代
贾谊
　　谊为长沙王太傅，既以谪去，意不自得；及度湘水，为赋以吊屈原。屈原，楚贤臣也。被谗放逐，作《离骚》赋，其终篇曰：“已矣哉！国无人兮，莫我知也。”遂自投汨罗而死。谊追伤之，因自喻，其辞曰：
　　恭承嘉惠兮，俟罪长沙；侧闻屈原兮，自沉汨罗。造讬湘流兮，敬吊先生；遭世罔极兮，乃殒厥身。呜呼哀哉！逢时不祥。鸾凤伏竄兮，鸱枭翱翔。闒茸尊显兮，谗谀得志；贤圣逆曳兮，方正倒植。世谓随、夷为溷兮，谓跖、蹻为廉；莫邪为钝兮，铅刀为銛。吁嗟默默，生之无故兮；斡弃周鼎，宝康瓠兮。腾驾罷牛，骖蹇驴兮；骥垂两耳，服盐车兮。章甫荐履，渐不可久兮；嗟苦先生，独离此咎兮。
　　讯曰：已矣！国其莫我知兮，独壹郁其谁语？凤漂漂其高逝兮，固自引而远去。袭九渊之神龙兮，沕深潜以自珍；偭蟂獭以隐处兮，夫岂从虾与蛭蟥？所贵圣人之神德兮，远浊世而自藏；使骐骥可得系而羁兮，岂云异夫犬羊？般纷纷其离此尤兮，亦夫子之故也。历九州而其君兮，何必怀此都也？凤凰翔于千仞兮，览德辉而下之；见细德之险徵兮，遥曾击而去之。彼寻常之污渎兮，岂能容夫吞舟之巨鱼？横江湖之鳣鲸兮，固将制于蝼蚁。
----------------------------number 5479----------------------------
鹧鸪天
祖国沉沦感不禁
先秦
秋瑾
祖国沉沦感不禁，闲来海外觅知音。
金瓯已缺总须补，为国牺牲敢惜身！
嗟险阻，叹飘零。关山万里作雄行。
休言女子非英物，夜夜龙泉壁上鸣。
----------------------------number 5480----------------------------
答客难
当代
东方朔
　　客难东方朔曰：“苏秦、张仪一当万乘之主，而身都卿相之位，泽及后世。今子大夫修先王之术，慕圣人之义，讽诵诗书百家之言，不可胜记，著于竹帛；唇腐齿落，服膺而不可释，好学乐道之效，明白甚矣；自以为智能海内无双，则可谓博闻辩智矣。然悉力尽忠，以事圣帝，旷日持久，积数十年，官不过侍郎，位不过执戟。意者尚有遗行邪？同胞之徒，无所容居，其故何也？”
　　东方先生喟然长息，仰而应之曰：“是故非子之所能备。彼一时也，此一时也，岂可同哉？夫苏秦、张仪之时，周室大坏，诸侯不朝，力政争权，相擒以兵，并为十二国，未有雌雄。得士者强，失士者亡，故说得行焉。身处尊位，珍宝充内，外有仓麋，泽及后世，子孙长享。今则不然：圣帝德流，天下震慑，诸侯宾服，连四海之外以为带，安于覆盂；天下平均，合为一家，动发举事，犹运之掌，贤与不肖何以异哉？遵天之道，顺地之理，物无不得其所；故绥之则安，动之则苦；尊之则为将，卑之则为虏；抗之则在青云之上，抑之则在深渊之下；用之则为虎，不用则为鼠；虽欲尽节效情，安知前后？夫天地之大，士民之众，竭精驰说，并进辐凑者，不可胜数；悉力慕之，困于衣食，或失门户。使苏秦、张仪与仆并生于今之世，曾不得掌故，安敢望侍郎乎！传曰：‘天下无害，虽有圣人，无所施才；上下和同，虽有贤者，无所立功。’故曰：时异事异。
　　“虽然，安可以不务修身乎哉！《诗》曰：‘鼓钟于宫，声闻于外。’‘鹤鸣九皋，声闻于天’。苟能修身，何患不荣！太公体行仁义，七十有二，乃设用于文武，得信厥说。封于齐，七百岁而不绝。此士所以日夜孳孳，修学敏行，而不敢怠也。譬若鹡鸰，飞且鸣矣。传曰：‘天不为人之恶寒而辍其冬，地不为人之恶险而辍其广，君子不为小人之匈匈而易其行。’‘天有常度，地有常形，君子有常行；君子道其常，小人计其功。”诗云：‘礼义之不愆，何恤人之言？’水至清则无鱼，人至察则无徒；冕而前旒，所以蔽明；黈纩充耳，所以塞聪。明有所不见，聪有所不闻，举大德，赦小过，无求备于一人之义也。枉而直之，使自得之；优而柔之，使自求之；揆而度之，使自索之。盖圣人之教化如此，欲其自得之；自得之，则敏且广矣。
　　“今世之处士，时虽不用，块然无徒，廓然独居；上观许山，下察接舆；计同范蠡，忠合子胥；天下和平，与义相扶，寡偶少徒，固其宜也。子何疑于予哉？若大燕之用乐毅，秦之任李斯，郦食其之下齐，说行如流，曲从如环；所欲必得，功若丘山；海内定，国家安；是遇其时者也，子又何怪之邪？语曰：‘以管窥天，以蠡测海，以筵撞钟，’岂能通其条贯，考其文理，发其音声哉？犹是观之，譬由鼱鼩之袭狗，孤豚之咋虎，至则靡耳，何功之有？今以下愚而非处士，虽欲勿困，固不得已，此适足以明其不知权变，而终惑于大道也。”
----------------------------number 5481----------------------------
墨池记
清朝
曾巩
　　临川之城东，有地隐然而高，以临于溪，曰新城。新城之上，有池洼然而方以长，曰王羲之之墨池者，荀伯子《临川记》云也。羲之尝慕张芝，临池学书，池水尽黑，此为其故迹，岂信然邪？
　　方羲之之不可强以仕，而尝极东方，出沧海，以娱其意于山水之间；岂其徜徉肆恣，而又尝自休于此邪？羲之之书晚乃善，则其所能，盖亦以精力自致者，非天成也。然后世未有能及者，岂其学不如彼邪？则学固岂可以少哉，况欲深造道德者邪？
　　墨池之上，今为州学舍。教授王君盛恐其不章也，书‘晋王右军墨池’之六字于楹间以揭之。又告于巩曰：“愿有记”。推王君之心，岂爱人之善，虽一能不以废，而因以及乎其迹邪？其亦欲推其事以勉其学者邪？夫人之有一能而使后人尚之如此，况仁人庄士之遗风余思被于来世者何如哉！
　　庆历八年九月十二日，曾巩记。
----------------------------number 5482----------------------------
北征赋
当代
班彪
　　余遭世之颠覆兮，罹填塞之阨灾。旧室灭以丘墟兮，曾不得乎少留。遂奋袂以北征兮，超绝迹而远游。
　　朝发轫于长都兮，夕宿瓠谷之玄宫。历云门而反顾，望通天之崇崇。乘陵岗以登降，息郇邠之邑乡。慕公刘之遗德，及行苇之不伤。彼何生之优渥，我独罹此百殃？故时会之变化兮，非天命之靡常。
　　登赤须之长阪，入义渠之旧城。忿戎王之淫狡，秽宣后之失贞。嘉秦昭之讨贼，赫斯怒以北征。纷吾去此旧都兮，騑迟迟以历兹。
　　遂舒节以远逝兮，指安定以为期。涉长路之绵绵兮，远纡回以樛流。过泥阳而太息兮，悲祖庙之不修。释余马于彭阳兮，且弭节而自思。日晻晻其将暮兮，睹牛羊之下来。寤旷怨之伤情兮，哀诗人之叹时。
　　越安定以容与兮，遵长城之漫漫。剧蒙公之疲民兮，为强秦乎筑怨。舍高亥之切忧兮，事蛮狄之辽患。不耀德以绥远，顾厚固而缮藩。首身分而不寤兮，犹数功而辞鱤。何夫子之妄说兮，孰云地脉而生残。
　　登鄣隧而遥望兮，聊须臾以婆娑。闵獯鬻之猾夏兮，吊尉漖于朝那。从圣文之克让兮，不劳师而币加。惠父兄于南越兮，黜帝号于尉他。降几杖于藩国兮，折吴濞之逆邪。惟太宗之荡荡兮，岂曩秦之所图。
　　隮高平而周览，望山谷之嵯峨。野萧条以莽荡，迥千里而无家。风猋发以漂遥兮，谷水灌以扬波。飞云雾之杳杳，涉积雪之皑皑。雁邕邕以群翔兮，□鸡鸣以哜哜。
　　游子悲其故乡，心怆悢以伤怀。抚长剑而慨息，泣涟落而沾衣。揽余涕以于邑兮，哀生民之多故。夫何阴曀之不阳兮，嗟久失其平度。谅时运之所为兮，永伊郁其谁愬？
　　乱曰：夫子固穷游艺文兮，乐以忘忧惟圣贤兮？达人从事有仪则兮，行止屈申与时息兮？君子履信无不居兮，虽之蛮貊何忧惧兮？
----------------------------number 5483----------------------------
东征赋
当代
班昭
　　惟永初之有七兮，余随子乎东征。时孟春之吉日兮，撰良辰而将行。乃举趾而升舆兮，夕予宿乎偃师。遂去故而就新兮，志怆悢而怀悲！
　　明发曙而不寐兮，心迟迟而有违。酌鞰酒以弛念兮，喟抑情而自非。谅不登樔而椓蠡兮，得不陈力而相追。且从众而就列兮，听天命之所归。遵通衢之大道兮，求捷径欲从谁？乃遂往而徂逝兮，聊游目而遨魂！
　　历七邑而观览兮，遭巩县之多艰。望河洛之交流兮，看成皋之旋门。既免脱于峻崄兮，历荥阳而过卷。食原武之息足，宿阳武之桑间。涉封丘而践路兮，慕京师而窃叹！小人性之怀土兮，自书传而有焉。
　　遂进道而少前兮，得平丘之北边。入匡郭而追远兮，念夫子之厄勤。彼衰乱之无道兮，乃困畏乎圣人。怅容与而久驻兮，忘日夕而将昏。到长垣之境界，察农野之居民。睹蒲城之丘墟兮，生荆棘之榛榛。惕觉寤而顾问兮，想子路之威神。卫人嘉其勇义兮，讫于今而称云。蘧氏在城之东南兮，民亦尚其丘坟。唯令德为不朽兮，身既没而名存。
　　惟经典之所美兮，贵道德与仁贤。吴札称多君子兮，其言信而有徵。后衰微而遭患兮，遂陵迟而不兴。知性命之在天，由力行而近仁。勉仰高而蹈景兮，尽忠恕而与人。好正直而不回兮，精诚通于明神。庶灵祇之鉴照兮，佑贞良而辅信。
　　乱曰：君子之思，必成文兮。盍各言志，慕古人兮。先君行止，则有作兮。虽其不敏，敢不法兮。贵贱贫富，不可求兮。正身履道，以俟时兮。修短之运，愚智同兮。靖恭委命，唯吉凶兮。敬慎无怠，思嗛约兮。清静少欲，师公绰兮。
----------------------------number 5484----------------------------
风赋
宋朝
宋玉
　　楚襄王游于兰台之宫，宋玉景差侍。有风飒然而至，王乃披襟而当之，曰：“快哉此风！寡人所与庶人共者邪？”宋玉对曰：“此独大王之风耳，庶人安得而共之！”
王曰：“夫风者，天地之气，溥畅而至，不择贵贱高下而加焉。今子独以为寡人之风，岂有说乎？”宋玉对曰：“臣闻于师：枳句来巢，空穴来风。其所托者然，则风气殊焉。”
　　王曰：“夫风始安生哉？”宋玉对曰：“夫风生于地，起于青苹之末。侵淫溪谷，盛怒于土囊之口。缘太山之阿，舞于松柏之下，飘忽淜滂，激飏熛怒。耾耾雷声，回穴错迕。蹶石伐木，梢杀林莽。至其将衰也，被丽披离，冲孔动楗，眴焕粲烂，离散转移。故其清凉雄风，则飘举升降。乘凌高城，入于深宫。抵华叶而振气，徘徊于桂椒之间，翱翔于激水之上。将击芙蓉之精。猎蕙草，离秦衡，概新夷，被荑杨，回穴冲陵，萧条众芳。然后徜徉中庭，北上玉堂，跻于罗幢，经于洞房，乃得为大王之风也。故其风中人状，直惨凄惏栗，清凉增欷。清清泠泠，愈病析酲，发明耳目，宁体便人。此所谓大王之雄风也。”
　　王曰：“善哉论事！夫庶人之风，岂可闻乎？”宋玉对曰：“夫庶人之风，塕然起于穷巷之间，堀堁扬尘，勃郁烦冤，冲孔袭门。动沙堁，吹死灰，骇溷浊，扬腐余，邪薄入瓮牖，至于室庐。故其风中人状，直憞溷郁邑，殴温致湿，中心惨怛，生病造热。中唇为胗，得目为篾，啖齰嗽获，死生不卒。此所谓庶人之雌风也。”
----------------------------number 5485----------------------------
封燕然山铭
当代
班固
　　惟永元元年秋七月，有汉元舅曰车骑将军窦宪，寅亮圣明，登翼王室，纳于大麓，维清缉熙。乃与执金吾耿秉，述职巡御。理兵于朔方。鹰扬之校，螭虎之士，爰该六师，暨南单于、东胡乌桓、西戎氐羌，侯王君长之群，骁骑三万。元戎轻武，长毂四分，云辎蔽路，万有三千余乘。勒以八阵，莅以威神，玄甲耀目，朱旗绛天。遂陵高阙，下鸡鹿，经碛卤，绝大漠，斩温禺以衅鼓，血尸逐以染锷。然后四校横徂，星流彗扫，萧条万里，野无遗寇。于是域灭区殚，反旆而旋，考传验图，穷览其山川。遂逾涿邪，跨安侯，乘燕然，蹑冒顿之区落，焚老上之龙庭。上以摅高、文之宿愤，光祖宗之玄灵；下以安固后嗣，恢拓境宇，振大汉之天声。兹所谓一劳而久逸，暂费而永宁者也，乃遂封山刊石，昭铭盛德。其辞曰：
铄王师兮征荒裔，
剿凶虐兮截海外。
夐其邈兮亘地界，
封神丘兮建隆嵑，
熙帝载兮振万世！
----------------------------number 5486----------------------------
神女赋
宋朝
宋玉
　　楚襄王与宋玉游于云梦之浦，使玉赋高唐之事。其夜玉寝，果梦与神女遇，其状甚丽，玉异之。明日，以白王。王曰：“其梦若何？”玉对曰：“晡夕之后，精神恍忽，若有所喜，纷纷扰扰，未知何意？目色仿佛，乍若有记：见一妇人，状甚奇异。寐而梦之，寤不自识；罔兮不乐，怅然失志。于是抚心定气，复见所梦。”王曰：“状何如也？”玉曰：“茂矣美矣，诸好备矣。盛矣丽矣，难测究矣。上古既无，世所未见，瑰姿玮态，不可胜赞。其始来也，耀乎若白日初出照屋梁；其少进也，皎若明月舒其光。须臾之间，美貌横生：晔兮如华，温乎如莹。五色并驰，不可殚形。详而视之，夺人目精。其盛饰也，则罗纨绮绩盛文章，极服妙采照万方。振绣衣，被袿裳，秾不短，纤不长，步裔裔兮曜殿堂，忽兮改容，婉若游龙乘云翔。嫷披服，侻薄装，沐兰泽，含若芳。性合适，宜侍旁，顺序卑，调心肠。”王曰：“若此盛矣，试为寡人赋之。”玉曰：“唯唯。”
　　夫何神女之姣丽兮，含阴阳之渥饰。披华藻之可好兮，若翡翠之奋翼。其象无双，其美无极；毛嫱鄣袂，不足程式；西施掩面，比之无色。近之既妖，远之有望，骨法多奇，应君之相，视之盈目，孰者克尚。私心独悦，乐之无量；交希恩疏，不可尽畅。他人莫睹，王览其状。其状峨峨，何可极言。貌丰盈以庄姝兮，苞湿润之玉颜。眸子炯其精朗兮，瞭多美而可视。眉联娟以蛾扬兮，朱唇地其若丹。素质干之实兮，志解泰而体闲。既姽婳于幽静兮，又婆娑乎人间。宜高殿以广意兮，翼故纵而绰宽。动雾以徐步兮，拂声之珊珊。望余帷而延视兮，若流波之将澜。奋长袖以正衽兮，立踯躅而不安。澹清静其兮，性沉详而不烦。时容与以微动兮，志未可乎得原。意似近而既远兮，若将来而复旋。褰余而请御兮，愿尽心之。怀贞亮之清兮，卒与我兮相难。陈嘉辞而云对兮，吐芬芳其若兰。精交接以来往兮，心凯康以乐欢。神独亨而未结兮，魂茕茕以无端。含然诺其不分兮，扬音而哀叹！薄怒以自持兮，曾不可乎犯干。
　　于是摇佩饰，鸣玉鸾；奁衣服，敛容颜；顾女师，命太傅。欢情未接，将辞而去；迁延引身，不可亲附。似逝未行，中若相首；目略微眄，精采相授。志态横出，不可胜记。意离未绝，神心怖覆；礼不遑讫，辞不及究；愿假须臾，神女称遽。徊肠伤气，颠倒失据，黯然而暝，忽不知处。情独私怀，谁者可语？惆怅垂涕，求之至曙。
----------------------------number 5487----------------------------
酒箴
当代
扬雄
　　子犹瓶矣。观瓶之居，居井之眉。处高临深，动而近危。酒醪不入口，臧水满怀。不得左右，牵于纆徽。一旦叀礙，为瓽所轠。身提黄泉，骨肉为泥。自用如此，不如鸱夷。
　　鸱夷滑稽，腹大如壶。尽日盛酒，人复借酤。常为国器，讬于属车。出入两宫，经营公家。由是言之，酒何过乎？
----------------------------number 5488----------------------------
七发
当代
枚乘
　　楚太子有疾，而吴客往问之曰：“伏闻太子玉体不安，亦少间乎？”太子曰：“惫！谨谢客。”客因称曰：“今时天下安宁，四宇和平，太子方富于年。意者久耽安乐，日夜无极，邪气袭逆，中若节轖。纷屯澹淡，嘘唏烦酲，惕惕怵怵，卧不得瞑。虚中重听，恶闻人声，精神越渫，百病咸生。聪明眩曜，悦怒不平。久执不废，大命乃倾。太子岂有是乎？”太子曰：“谨谢客。赖君之力，时时有之，然未至于是也。”客曰：“今夫贵人之子，必官居而闺处，内有保母，外有傅父，欲交无所。饮食则温淳甘脆，脭醲肥厚；衣裳则杂遝曼煖，燂烁热暑。虽有金石之坚，犹将销铄而挺解也，况其在筋骨之间乎哉？故曰：纵耳目之欲，恣支体之安者，伤血脉之和。且夫出舆入辇，命曰蹷痿之机；洞房清宫，命曰寒热之媒；皓齿蛾眉，命曰伐性之斧；甘脆肥脓，命曰腐肠之药。今太子肤色靡曼，四支委随，筋骨挺解，血脉淫濯，手足堕窳；越女侍前，齐姬奉后；往来游宴，纵恣于曲房隐间之中。此甘餐毒药，戏猛兽之爪牙也。所从来者至深远，淹滞永久而不废，虽令扁鹊治内，巫咸治外，尚何及哉！今如太子之病者，独宜世之君子，博见强识，承间语事，变度易意，常无离侧，以为羽翼。淹沉之乐，浩唐之心，遁佚之志，其奚由至哉！”
　　太子曰：“诺。病己，请事此言。”
　　客曰：“今太子之病，可无药石针刺灸疗而已，可以要言妙道说而去之，不欲闻之乎？”
　　太子曰：“仆愿闻之。”
　　客曰：“龙门之桐，高百尺而无枝。中郁结之轮菌，根扶疏以分离。上有千仞之峰，下临百丈之谿。湍流溯波，又澹淡之。其根半死半生。冬则烈风漂霰、飞雪之所激也，夏则雷霆、霹雳之所感也。朝则鹂黄、鳱鴠鸣焉，暮则羁雌、迷鸟宿焉。独鹄晨号乎其上，鹍鸡哀鸣翔乎其下。于是背秋涉冬，使琴挚斫斩以为琴，野茧之丝以为弦，孤子之钩以为隐，九寡之珥以为约。使师堂操畅，伯子牙为之歌。歌曰：‘麦秀兮雉朝飞，向虚壑兮背槁槐，依绝区兮临回溪。’飞鸟闻之，翕翼而不能去；野兽闻之，垂耳而不能行；蚑、蟜、蝼、蚁闻之，拄喙而不能前。此亦天下之至悲也，太子能强起听之乎？”
　　太子曰：“仆病未能也。”
　　客曰：“犓牛之腴，菜以笋蒲。肥狗之和，冒以山肤。楚苗之食，安胡之飰抟之不解，一啜而散。于是使伊尹煎熬，易牙调和。熊蹯之臑，芍药之酱。薄耆之炙，鲜鲤之鱠。秋黄之苏，白露之茹。兰英之酒，酌以涤口。山梁之餐，豢豹之胎。小飰大歠，如汤沃雪。此亦天下之至美也，太子能强起尝之乎？”
　　太子曰：“仆病未能也。”
　　客曰：“钟、岱之牡，齿至之车；前似飞鸟，后类距虚，穱麦服处，躁中烦外。羁坚辔，附易路。于是伯乐相其前后，王良、造父为之御，秦缺、楼季为之右。此两人者，马佚能止之，车覆能起之。于是使射千镒之重，争千里之逐。此亦天下之至骏也，太子能强起乘之乎？”
　　太子曰：“仆病未能也。”
　　客曰：“既登景夷之台，南望荆山，北望汝海，左江右湖，其乐无有。于是使博辩之士，原本山川，极命草木，比物属事，离辞连类。浮游览观，乃下置酒于虞怀之宫。连廊四注，台城层构，纷纭玄绿。辇道邪交，黄池纡曲。溷章、白鹭，孔鸟、鶤鵠，鵷雏、鵁鶄，翠鬣紫缨。螭龙、德牧，邕邕群鸣。阳鱼腾跃，奋翼振鳞。漃漻薵蓼，蔓草芳苓。女桑、河柳，素叶紫茎。苗松、豫章，条上造天。梧桐、并闾，极望成林。众芳芬郁，乱于五风。从容猗靡，消息阳阴。列坐纵酒，荡乐娱心。景春佐酒，杜连理音。滋味杂陈，肴糅错该。练色娱目，流声悦耳。于是乃发激楚之结风，扬郑、卫之皓乐。使先施、徵舒、阳文、段干、吴娃、闾、傅予之徒，杂裾垂髾，目窕心与；揄流波，杂杜若，蒙清尘，被兰泽，嬿服而御。此亦天下之靡丽皓侈广博之乐也，太子能强起游乎？”
　　太子曰：“仆病未能也。”
　　客曰：“将为太子驯骐骥之马，驾飞軨之舆，乘牡骏之乘。右夏服之劲箭，左乌号之雕弓。游涉乎云林，周驰乎兰泽，弭节乎江浔。掩青蘋，游清风。陶阳气，荡春心。逐狡兽，集轻禽。于是极犬马之才，困野兽之足，穷相御之智巧，恐虎豹，慑鸷鸟。逐马鸣镳，鱼跨麋角。履游麕兔，蹈践麖鹿，汗流沫坠，冤伏陵窘。无创而死者，固足充后乘矣。此校猎之至壮也，太子能强起游乎？”
　　太子曰：“仆病未能也。”然阳气见于眉宇之间，侵淫而上，几满大宅。
　　客见太子有悦色，遂推而进之曰：“冥火薄天，兵车雷运，旍旗偃蹇，羽毛肃纷。驰骋角逐，慕味争先。徼墨广博，观望之有圻。纯粹全牺，献之公门。”
　　太子曰：“善！愿复闻之。”
　　客曰：“未既。于是榛林深泽，烟云闇莫，兕虎并作。毅武孔猛，袒裼身薄。白刃磑磑，矛戟交错。收获掌功，赏赐金帛。掩蘋肆若，为牧人席。旨酒嘉肴，羞炰宾客。涌觞并起，动心惊耳。诚不必悔，决绝以诺；贞信之色，形于金石。高歌陈唱，万岁无斁。此真太子之所喜也，能强起耳游乎？”
　　太子曰：“仆甚愿从，直恐为诸大夫累耳。”然而有起色矣。
　　客曰：“将以八月之望，与诸侯远方交游兄弟，并往观涛乎广陵之曲江。至则未见涛之形也，徒观水力之所到，则恤然足以骇矣。观其所驾轶者，所擢拔者，所扬汩者，所温汾者，所涤汔者，虽有心略辞给，固未能缕形其所由然也。怳兮忽兮，聊兮栗兮，混汩汩兮，忽兮慌兮，俶兮傥兮，浩瀇瀁兮，慌旷旷兮。秉意乎南山，通望乎东海。虹洞兮苍天，极虑乎崖涘。流揽无穷，归神日母。汩乘流而下降兮，或不知其所止。或纷纭其流折兮，忽缪往而不来。临朱汜而远逝兮，中虚烦而益怠。莫离散而发曙兮，内存心而自持。于是澡概胸中，洒练五藏，澹澉手足，颓濯发齿。揄弃恬怠，输写淟浊，分决狐疑，发皇耳目。当是之时，虽有淹病滞疾，犹将伸伛起躄，发瞽披聋而观望之也，况直眇小烦懑，酲醲病酒之徒哉！故曰：发蒙解惑，不足以言也。”
　　太子曰：“善，然则涛何气哉？”
　　答曰：“不记也，然闻于师曰，似神而非者三：疾雷闻百里；江水逆流，海水上潮；山出云内，日夜不止。衍溢漂疾，波涌而涛起。其始起也，洪淋淋焉，若白鹭之下翔。其少进也，浩浩溰溰，如素车白马帷盖之张。其波涌而云乱，扰扰焉如三军之腾装。其旁作而奔起者，飘飘焉如轻车之勒兵。六驾蛟龙，附从太白，纯驰皓蜺，前后络绎。顒顒卬卬，椐椐彊彊，莘莘将将。壁垒重坚，沓杂似军行。訇隐匈礚，轧盘涌裔，原不可当。观其两旁。则滂渤怫郁，闇漠感突，上击下律，有似勇壮之卒，突怒而无畏。蹈壁冲津，穷曲随隈，逾岸出追。遇者死，当者坏。初发乎或围之津涯，荄轸谷分。回翔青篾，衔枚檀桓。弭节伍子之山，通厉骨母之场，凌赤岸，篲扶桑，横奔似雷行。诚奋厥武，如振如怒。沌沌浑浑，状如奔马。混混庉庉，声如雷鼓。发怒庢沓，清升踰跇，侯波奋振，合战于藉藉之口。鸟不及飞，鱼不及回，兽不及走。纷纷翼翼，波涌云乱，荡取南山，背击北岸，覆亏丘陵，平夷西畔。险险戏戏，崩坏陂池，决胜乃罢。汩潺湲，披扬流洒。横暴之极，鱼鳖失势，颠倒偃侧，沋沋湲湲，蒲伏连延。神物怪疑，不可胜言，直使人踣焉，洄闇凄怆焉。此天下怪异诡观也，太子能强起观之乎？”
　　太子曰：“仆病，未能也。”
　　客曰：“将为太子奏方术之士有资略者，若庄周、魏牟、杨朱、墨濯、便蜎、詹何之伦，使之论天下之精微，理万物之是非；孔、老览观，孟子持筹而算之，万不失一。此亦天下要言妙道也，太子岂欲闻之乎？”
　　于是太子据几而起，曰：“涣乎若一听圣人辩士之言。”涩然汗出，霍然病已。
----------------------------number 5489----------------------------
归田赋
当代
张衡
　　游都邑以永久，无明略以佐时。徒临川以羡鱼，俟河清乎未期。感蔡子之慷慨，从唐生以决疑。谅天道之微昧，追渔父以同嬉。超埃尘以遐逝，与世事乎长辞。
　　于是仲春令月，时和气清；原隰郁茂，百草滋荣。王雎鼓翼，仓庚哀鸣；交颈颉颃，关关嘤嘤。于焉逍遥，聊以娱情。
　　尔乃龙吟方泽，虎啸山丘。仰飞纤缴，俯钓长流。触矢而毙，贪饵吞钩。落云间之逸禽，悬渊沉之鲨鰡。
　　于时曜灵俄景，继以望舒。极般游之至乐，虽日夕而忘劬。感老氏之遗诫，将回驾乎蓬庐。弹五弦之妙指，咏周、孔之图书。挥翰墨以奋藻，陈三皇之轨模。苟纵心于物外，安知荣辱之所如。
----------------------------number 5490----------------------------
鹧鸪天
候馆灯昏雨送凉
元好问
候馆灯昏雨送凉，小楼人静月侵床。多情却被无情恼，今夜还如昨夜长。
金屋暖，玉炉香。春风都属富家郎。西园何限相思树，辛苦梅花候海棠。
----------------------------number 5491----------------------------
鹦鹉赋
当代
祢衡
　　时黄祖太子射，宾客大会。有献鹦鹉者，举酒于衡前曰：“祢处士，今日无用娱宾，窃以此鸟自远而至，明彗聪善，羽族之可贵，愿先生为之赋，使四座咸共荣观，不亦可乎？”衡因为赋，笔不停缀，文不加点。其辞曰：
　　惟西域之灵鸟兮，挺自然之奇姿。体金精之妙质兮，合火德之明辉。性辩慧而能言兮，才聪明以识机。故其嬉游高峻，栖跱幽深。飞不妄集，翔必择林。绀趾丹觜，绿衣翠衿。采采丽容，咬咬好音。虽同族于羽毛，固殊智而异心。配鸾皇而等美，焉比德于众禽？
　　于是羡芳声之远畅，伟灵表之可嘉。命虞人于陇坻，诏伯益于流沙。跨昆仑而播弋，冠云霓而张罗。虽纲维之备设，终一目之所加。且其容止闲暇，守植安停。逼之不惧，抚之不惊。宁顺从以远害，不违迕以丧生。故献全者受赏，而伤肌者被刑。
　　尔乃归穷委命，离群丧侣。闭以雕笼，翦其翅羽。流飘万里，崎岖重阻。逾岷越障，载罹寒暑。女辞家而适人，臣出身而事主。彼贤哲之逢患，犹栖迟以羁旅。矧禽鸟之微物，能驯扰以安处！眷西路而长怀，望故乡而延伫。忖陋体之腥臊，亦何劳于鼎俎？嗟禄命之衰薄，奚遭时之险巇？岂言语以阶乱，将不密以致危？痛母子之永隔，哀伉俪之生离。匪余年之足惜，愍众雏之无知。背蛮夷之下国，侍君子之光仪。惧名实之不副，耻才能之无奇。羡西都之沃壤，识苦乐之异宜。怀代越之悠思，故每言而称斯。
　　若乃少昊司辰，蓐收整辔。严霜初降，凉风萧瑟。长吟远慕，哀鸣感类。音声凄以激扬，容貌惨以憔悴。闻之者悲伤，见之者陨泪。放臣为之屡叹，弃妻为之歔欷。
　　感平生之游处，若埙篪之相须。何今日之两绝，若胡越之异区？顺笼槛以俯仰，窥户牖以踟蹰。想昆山之高岳，思邓林之扶疏。顾六翮之残毁，虽奋迅其焉如？心怀归而弗果，徒怨毒于一隅。苟竭心于所事，敢背惠而忘初？讬轻鄙之微命，委陋贱之薄躯。期守死以报德，甘尽辞以效愚。恃隆恩于既往，庶弥久而不渝。
----------------------------number 5492----------------------------
登楼赋
当代
王粲
　　登兹楼以四望兮，聊暇日以销忧。览斯宇之所处兮，实显敞而寡仇。挟清漳之通浦兮，
倚曲沮之长洲。背坟衍之广陆兮，临皋隰之沃流。北弥陶牧，西接昭邱。华实蔽野，黍稷盈
畴。虽信美而非吾土兮，曾何足以少留！
　　遭纷浊而迁逝兮，漫逾纪以迄今。情眷眷而怀归兮，孰忧思之可任？凭轩槛以遥望兮，
向北风而开襟。平原远而极目兮，蔽荆山之高岑。路逶迤而修迥兮，川既漾而济深。悲旧乡
之壅隔兮，涕横坠而弗禁。昔尼父之在陈兮，有归欤之叹音。钟仪幽而楚奏兮，庄舄显而越
吟。人情同于怀土兮，岂穷达而异心！
　　惟日月之逾迈兮，俟河清其未极。冀王道之一平兮，假高衢而骋力。惧匏瓜之徒悬兮，
畏井渫之莫食。步栖迟以徙倚兮，白日忽其将匿。风萧瑟而并兴兮，天惨惨而无色。兽狂顾
以求群兮，鸟相鸣而举翼，原野阒其无人兮，征夫行而未息。心凄怆以感发兮，意忉怛而惨恻。循阶除而下降兮，气交愤于胸臆。夜参半而不寐兮，怅盘桓以反侧。
----------------------------number 5493----------------------------
永州八记
南北朝
柳宗元
始得西山宴游记
　　自余为僇人，居是州。恒惴慄。时隙也，则施施而行，漫漫而游。日与其徒上高山，入深林，穷回溪，幽泉怪石，无远不到。到则披草而坐，倾壶而醉。醉则更相枕以卧，卧而梦。意有所极，梦亦同趣。觉而起，起而归。以为凡是州之山水有异态者，皆我有也，而未始知西山之怪特。
　　今年九月二十八日，因坐法华西亭，望西山，始指异之。遂命仆人过湘江，缘染溪，斫榛莽，焚茅茷，穷山之高而上。攀援而登，箕踞而遨，则凡数州之土壤，皆在衽席之下。其高下之势，岈然洼然，若垤若穴，尺寸千里，攒蹙累积，莫得遁隐。萦青缭白，外与天际，四望如一。然后知是山之特立，不与培塿为类，悠悠乎与颢气俱，而莫得其涯；洋洋乎与造物者游，而不知其所穷。引觞满酌，颓然就醉，不知日之入。苍然暮色，自远而至，至无所见，而犹不欲归。心凝形式，与万化冥合。然后知吾向之未始游，游于是乎始，故为之文以志。是岁，元和四年也。
钻鉧潭记
　　钻鉧潭，在西山西。其始盖冉水自南奔注，抵山石，屈折东流；其颠委势峻，荡击益暴，啮其涯，故旁广而中深，毕至石乃止；流沫成轮，然后徐行。其清而平者，且十亩。有树环焉，有泉悬焉。
　　其上有居者，以予之亟游也，一旦款门来告曰：“不胜官租、私券之委积，既芟山而更居，愿以潭上田贸财以缓祸。”
　　予乐而如其言。则崇其台，延其槛，行其泉于高者而坠之潭，有声潀然。尤与中秋观月为宜，于以见天之高，气之迥。孰使予乐居夷而忘故土者，非兹潭也欤？
钻鉧潭西小丘记
　　得西山后八日，寻山口西北道二百步，有得钻鉧潭。潭西二十五步，当湍而浚者为鱼梁。梁之上有丘焉，生竹树。其石之突怒偃蹇，负土而出，争为奇状者，殆不可数。其嵚然相累而下者，若牛马之饮于溪；其冲然角列而上者，若熊罴之登于山。丘之小不能一亩，可以笼而有之。问其主，曰：“唐氏之弃地，货而不售。”问其价，曰：“止四百。”余怜而售之。李深源、元克已时同游，皆大喜，出自意外。即更取器用，铲刈秽草，伐去恶木，烈火而焚之。嘉木立，美竹露。奇石显。由其中以望，则山之高，云之浮，溪之流，鸟兽之遨游，举熙熙然回巧献技，以效兹丘之下。枕席而卧，则清冷冷状与目谋，瀯瀯之声与耳谋，悠然而虚者与神谋，渊然而静者与心谋。不匝旬而得异地者二，虽古好古之士，或未能至焉。
　　噫！以兹丘之胜，致之沣、镐、、杜，则贵游之士争买者，日增千金而愈不可得。今弃是州也，农夫渔父过而陋之，贾四百，连岁不能售。而我与深源、克已独喜得之，是其果有遭乎！书于石，所以贺兹丘之遭也。
至小丘西小石潭记
　　从小丘西行百二十步，隔篁竹，闻水声，如鸣佩环，心乐之。伐竹取道，下见小潭，水尤清冽。全石以为底，近岸，卷石底以出，为坻，为屿，为嵁，为岩。青树翠蔓，蒙络摇缀，参差披拂。
　　潭中鱼可百许头，皆若空游无所依。日光下澈，影布石上，佁然不动
俶尔远逝，往来翕忽，似与游者相乐。
　　潭西南而望，斗折蛇行，明灭可见。其岸势犬牙差互，不可知其源。
　　坐潭上，四面竹树环合，寂寥无人，凄神寒骨，悄怆幽邃。以其境过清，不可久居，乃记之而去。
　　同游者：吴武陵，龚古，余弟宗玄。隶而从者，崔氏二小生：曰恕己，曰奉壹。
袁家渴记
　　由冉溪西南水行十里，山水之可取者五，莫若钻鉧潭。由溪口而西，陆行，可取者八九，莫若西山。由朝阳岩东南水行，至芜江，可取者三，莫若袁家渴。皆永中幽丽奇处也。
　　楚越之间方言，谓水之反流为“渴”。渴上与南馆高嶂合，下与百家濑合。其中重洲小溪，澄潭浅渚，间厕曲折，平者深墨，峻者沸白。舟行若穷，忽而无际。
　　有小山出水中，皆美石，上生青丛，冬夏常蔚然。其旁多岩词，其下多白砾，其树多枫柟石楠，樟柚，草则兰芷。又有奇卉，类合欢而蔓生，轇轕水石。
　　每风自四山而下，振动大木，掩苒众草，纷红骇绿，蓊葧香气，冲涛旋濑，退贮溪谷，摇飃葳蕤，与时推移。其大都如此，余无以穷其状。
　　永之人未尝游焉，余得之不敢专焉，出而传于世。其地主袁氏。故以名焉。
石渠记
　　自渴西南行不能百步，得石渠，民桥其上。有泉幽幽然，其鸣乍大乍细。渠之广或咫尺，或倍尺，其长可十许步。其流抵大石，伏出其下。踰石而往，有石泓，昌蒲被之，青鲜环周。又折西行，旁陷岩石下，北堕小潭。潭幅员减百尺，清深多倏鱼。又北曲行纡余，睨若无穷，然卒入于渴。其侧皆诡石、怪木、奇卉、美箭，可列坐而庥焉。风摇其巅，韵动崖谷。视之既静，其听始远。
　　予从州牧得之。揽去翳朽，决疏土石，既崇而焚，既釃釃而盈。惜其未始有传焉者，故累记其所属，遗之其人，书之其阳，俾后好事者求之得以易。
　　元和七年正月八日，鷁渠至大石。十月十九日，踰石得石泓小潭，渠之美于是始穷也。
石涧记
　　石渠之事既穷，上由桥西北下土山之阴，民又桥焉。其水之大，倍石渠三之一，亘石为底，达于两涯。若床若堂，若陈筳席，若限阃奥。水平布其上，流若织文，响若操琴。揭跣而往，折竹扫陈叶，排腐木，可罗胡床十八九居之。交络之流，触激之音，皆在床下；翠羽之水，龙鳞之石，均荫其上。古之人其有乐乎此耶？后之来者有能追予之践履耶？得之日，与石渠同。
　　由渴而来者，先石渠，后石涧；由百家濑上而来者，先石涧，后石渠。涧之可穷者，皆出石城村东南，其间可乐者数焉。其上深山幽林逾峭险，道狭不可穷也。
小石城山记
　　自西山道口径北踰黄茅岭而下，有二道：其一西出，寻之无所得；其一少北而东，不过四十丈，土断二川分，有积石横当其垠。其上为睥睨梁欐之形；其旁出堡坞，有若门焉，窥之正黑，投以小石，洞然有水声，其响之激越，良久乃已。环之可上，望甚远。无土壤而生嘉树美箭，益奇而坚，奇疏数偃仰，类智者所施也。
　　噫！吾疑造物者之有无久矣，及是，愈以为诚有。又怪其不为之中州而列是夷狄，更千百年不得一售其伎，是固劳而无用，神者倘不宜如是，则其果无乎？或曰：以慰夫贤而辱于此者。或曰：其气之灵，不为伟人而独为是物，故楚之南少人而多石。是二者余未信之。
----------------------------number 5494----------------------------
游灵岩记
魏晋
高启
　　吴城东无山，唯西为有山，其峰联岭属，纷纷靡靡，或起或伏，而灵岩居其词，拔其挺秀，若不肯与众峰列。望之者，咸知其有异也。
　　山仰行而上，有亭焉，居其半，盖以节行者之力，至此而得少休也。由亭而稍上，有穴窈然，曰西施之洞；有泉泓然，曰浣花之池；皆吴王夫差宴游之遗处也。又其上则有草堂，可以容栖迟；有琴台，可以周眺览；有轩以直洞庭之峰，曰抱翠；有阁以瞰具区之波，曰涵空，虚明动荡，用号奇观。盖专此郡之美者，山；而专此山之美者，阁也。
　　启，吴人，游此虽甚亟，然山每匿幽閟胜，莫可搜剔，如鄙予之陋者。今年春，从淮南行省参知政事临川饶公与客十人复来游。升于高，则山之佳者悠然来。入于奥，则石之奇者突然出。氛岚为之蹇舒，杉桧为之拂舞。幽显巨细，争献厥状，披豁呈露，无有隐循。然后知于此山为始著于今而素昧于昔也。
　　夫山之异于众者，尚能待人而自见，而况人之异于众者哉！公顾瞻有得，因命客赋诗，而属启为之记。启谓：“天于诡奇之地不多设，人于登临之乐不常遇。有其地而非其人，有其人而非其地，皆不足以尽夫游观之乐也。今灵岩为名山，诸公为名士，盖必相须而适相值，夫岂偶然哉！宜其目领而心解，景会而理得也。若启之陋，而亦与其有得焉，顾非幸也欤？启为客最少，然敢执笔而不辞者，亦将有以私识其幸也！”十人者，淮海秦约、诸暨姜渐、河南陆仁、会稽张宪、天台詹参、豫章陈增、吴郡金起、金华王顺、嘉陵杨基、吴陵刘胜也。
----------------------------number 5495----------------------------
蝶恋花
月下醉书雨岩石浪
清朝
辛弃疾
九畹芳菲兰佩好。空谷无人，自怨蛾眉巧。宝瑟泠泠千古调。朱丝弦断知音少。
冉冉年华吾自老。水满汀洲，何处寻芳草。唤起湘累歌未了。石龙舞罢松风晓。
----------------------------number 5496----------------------------
选冠子
雨湿花房
清朝
吕渭老
雨湿花房，风斜燕子，池阁昼长春晚。檀盘战象，宝局铺棋，筹画未分还懒。谁念少年，齿怯梅酸，病疏霞盏。正青钱遮路，绿丝明水，倦寻歌扇。
空记得、小合题名，红笺青制，灯火夜深裁剪。明眸似水，妙语如弦，不觉晓霜鸡唤。闻道近来，筝谱慵看，金铺长掩。瘦一枝梅影，回首江南路远。
----------------------------number 5497----------------------------
思旧赋
汉朝
向秀
余与嵇康、吕安居止接近，其人并有不羁之才。然嵇志远而疏，吕心旷而放，其后各以事见法。嵇博综技艺，于丝竹特妙。临当就命，顾视日影，索琴而弹之。余逝将西迈，经其旧庐。于时日薄虞渊，寒冰凄然。邻人有吹笛者，发音寥亮。追思曩昔游宴之好，感音而叹，故作赋云：
将命适于远京兮，遂旋反而北徂。
济黄河以泛舟兮，经山阳之旧居。
瞻旷野之萧条兮，息余驾乎城隅。
践二子之遗迹兮，历穷巷之空庐。
叹黍离之愍周兮，悲麦秀于殷墟。
惟古昔以怀今兮，心徘徊以踌躇。
栋宇存而弗毁兮，形神逝其焉如。
昔李斯之受罪兮，叹黄犬而长吟。
悼嵇生之永辞兮，顾日影而弹琴。
托运遇于领会兮，寄余命于寸阴。
听鸣笛之慷慨兮，妙声绝而复寻。
停驾言其将迈兮，遂援翰而写心。
----------------------------number 5498----------------------------
蚊对
魏晋
方孝孺
　　天台生困暑，夜卧絺帷中，童子持翣飏于前，适甚就睡。久之，童子亦睡，投翣倚床，其音如雷。生惊寤，以为风雨且至也。抱膝而坐，俄而耳旁闻有飞鸣声，如歌如诉，如怨如慕，拂肱刺肉，扑股面。毛发尽竖，肌肉欲颤；两手交拍，掌湿如汗。引而嗅之，赤血腥然也。大愕，不知所为。蹴童子，呼曰：“吾为物所苦，亟起索烛照。”烛至，絺帷尽张。蚊数千，皆集帷旁，见烛乱散，如蚁如蝇，利嘴饫腹，充赤圆红。生骂童子曰：“此非吾血者耶？尔不谨，蹇帷而放之入。且彼异类也，防之苟至，乌能为人害？”童子拔蒿束之，置火于端，其烟勃郁，左麾右旋，绕床数匝，逐蚊出门，复于生曰：“可以寝矣，蚊已去矣。”
　　生乃拂席将寝，呼天而叹曰：“天胡产此微物而毒人乎？”
　　童子闻之，哑而笑曰：“子何待己之太厚，而尤天之太固也！夫覆载之间，二气絪緼，赋形受质，人物是分。大之为犀象，怪之为蛟龙，暴之为虎豹，驯之为麋鹿与庸狨，羽毛而为禽为兽，裸身而为人为虫，莫不皆有所养。虽巨细修短之不同，然寓形于其中则一也。自我而观之，则人贵而物贱，自天地而观之，果孰贵而孰贱耶？今人乃自贵其贵，号为长雄。水陆之物，有生之类，莫不高罗而卑网，山贡而海供，蛙黾莫逃其命，鸿雁莫匿其踪，其食乎物者，可谓泰矣，而物独不可食于人耶？兹夕，蚊一举喙，即号天而诉之；使物为人所食者，亦皆呼号告于天，则天之罚人，又当何如耶？且物之食于人，人之食于物，异类也，犹可言也。而蚊且犹畏谨恐惧，白昼不敢露其形，瞰人之不见，乘人之困怠，而后有求焉。今有同类者，啜栗而饮汤，同也；畜妻而育子，同也；衣冠仪貌，无不同者。白昼俨然，乘其同类之间而陵之，吮其膏而盬其脑，使其饿踣于草野，流离于道路，呼天之声相接也，而且无恤之者。今子一为蚊所，而寝辄不安；闻同类之相，而若无闻，岂君子先人后身之道耶？”
　　天台生于是投枕于地，叩心太息，披衣出户，坐以终夕。
----------------------------number 5499----------------------------
过云木冰记
先秦
黄宗羲
　　岁在壬午，余与晦木泽望入四明，自雪窦返至过云。雰霭淟浊，蒸满山谷，云乱不飞，瀑危弗落，遐路窈然。夜行撤烛，雾露沾衣，岚寒折骨，相视褫气。呼嗟咽续，忽尔冥霁地表。云敛天末，万物改观，浩然目夺。小草珠圆，长条玉洁，珑松插于幽篁，缨络缠于萝阙。琮俯仰，金奏石搏。虽一叶一茎之微，亦莫不冰缠而雾结。余愕眙而叹曰：“此非所谓木冰乎？春秋书之，五行志之，奈何当吾地而有此异也？”言未卒，有居僧笑于傍曰：“是奚足异？山中苦寒，才入冬月，风起云落，即冻飘山，以故霜雪常积也。”
　　盖其地当万山之中，嚣尘沸响，扃人间。屯烟佛照，无殊阴火之潜，故为葕阳之所不入。去平原一万八千丈，刚风疾轮，侵铄心骨。南箕哆口，飞廉弭节；土囊大隧，所在而是。故为勃郁烦冤之所不散，溪回壑转，蛟螭蠖蛰，山鬼窈窕，腥风之冲动，震瀑之敲嗑。天呵地吼，阴崖冱穴，聚雹堆冰，故为玄冥之所长驾；群峰灌顶，北斗堕脅，藜蓬臭蔚，虽焦原竭泽，巫吁魃舞。常如夜行秋爽，故为曜灵之所割匿。且其怪松入枫，礜石罔草，碎碑埋甎，枯胔碧骨，皆足以兴吐云雨。而仙宫神治，山岳炳灵，高僧悬记，冶鸟木客，窅崒幽深。其气皆敛而不扬，故恒寒而无燠。
　　余乃喟然曰：“嗟乎！同一寒暑，有不听命于造化之地；同一过忒，有无关于吉凶之占。居其间者，亦岂无凌峰掘药，高言畸行，无与于人世治乱之数者乎？”余方龃龉世度，将欲过而问之。
----------------------------number 5500----------------------------
捕蛇者说
南北朝
柳宗元
　　永州之野产异蛇：黑质而白章，触草木尽死；以啮人，无御之者。然得而腊之以为饵，可以已大风、挛踠、瘘疠，去死肌，杀三虫。其始太医以王命聚之，岁赋其二。募有能捕之者，当其租入。永之人争奔走焉。
　　有蒋氏者，专其利三世矣。问之，则曰：“吾祖死于是，吾父死于是，今吾嗣为之十二年，几死者数矣。”言之貌若甚戚者。余悲之，且曰：“若毒之乎？余将告于莅事者，更若役，复若赋，则何如？”蒋氏大戚，汪然出涕，曰：“君将哀而生之乎？则吾斯役之不幸，未若复吾赋不幸之甚也。向吾不为斯役，则久已病矣。自吾氏三世居是乡，积于今六十岁矣。而乡邻之生日蹙，殚其地之出，竭其庐之入。号呼而转徙，饥渴而顿踣。触风雨，犯寒暑，呼嘘毒疠，往往而死者，相藉也。曩与吾祖居者，今其室十无一焉。与吾父居者，今其室十无二三焉。与吾居十二年者，今其室十无四五焉。非死即徙尔，而吾以捕蛇独存。悍吏之来吾乡，叫嚣乎东西，隳突乎南北；哗然而骇者，虽鸡狗不得宁焉。吾恂恂而起，视其缶，而吾蛇尚存，则弛然而卧。谨食之，时而献焉。退而甘食其土之有，以尽吾齿。盖一岁之犯死者二焉，其余则熙熙而乐，岂若吾乡邻之旦旦有是哉。今虽死乎此，比吾乡邻之死则已后矣，又安敢毒耶？”
　　余闻而愈悲，孔子曰：“苛政猛于虎也！”吾尝疑乎是，今以蒋氏观之，犹信。呜呼！孰知赋敛之毒，有甚于是蛇者乎！故为之说，以俟夫观人风者得焉。
　　（饥渴而顿踣
一作：饿渴）
----------------------------number 5501----------------------------
菊
南北朝
郑谷
王孙莫把比蓬蒿，九日枝枝近鬓毛。
露湿秋香满池岸，由来不羡瓦松高。
----------------------------number 5502----------------------------
本事诗十首
选二
先秦
苏曼殊
乌舍凌波肌似雪，亲持红叶索题诗。
还卿一钵无情泪，恨不相逢未剃时。
春雨楼头尺八箫，何时归看浙江潮？
芒鞋破钵无人识，踏过樱花第几桥？
----------------------------number 5503----------------------------
残菊
先秦
曹雪芹
露凝霜重渐倾欹，宴赏才过小雪时。
蒂有余香金淡泊，枝无全叶翠离披。
半床落月蛩声病，万里寒云雁阵迟。
明岁秋风知再会，暂时分手莫相思。
----------------------------number 5504----------------------------
人月圆
雪中游虎丘
唐朝
张可久
梅花浑似真真面，留我倚阑杆。雪晴天气，松腰玉瘦，泉眼冰寒。兴亡遗恨，一丘黄土，千古青山。老僧同醉，残碑休打，宝剑羞看。
----------------------------number 5505----------------------------
冷泉亭记
南北朝
白居易
　　东南山水，余杭郡为最。就郡言，灵隐寺为尤。由寺观，冷泉亭为甲。亭在山下，水中央，寺西南隅。高不倍寻，广不累丈；而撮奇得要，地搜胜概，物无遁形。春之日，吾爱其草薰薰，木欣欣，可以导和纳粹，畅人血气。夏之夜，吾爱其泉渟渟，风泠泠，可以蠲烦析酲，起人心情。山树为盖，岩石为屏，云从栋生，水与阶平。坐而玩之者，可濯足于床下；卧而狎之者，可垂钓于枕上。矧又潺湲洁彻，粹冷柔滑。若俗士，若道人，眼耳之尘，心舌之垢，不待盥涤，见辄除去。潜利阴益，咳胜言哉？斯所以最余杭而甲灵隐也。杭自郡城抵四封，丛山复湖，易为形胜。先是，领郡者，有相里尹造作虚白亭，有韩仆射皋作候仙亭，有裴庶子棠棣作观风亭，有卢给事元辅作见山亭，及右司郎中河南元藇最后作比亭。于是五亭相望，如指之列，可谓佳境殚矣，能事毕矣。后来者，虽有敏心巧目，无所加焉。故吾继之，述而不作。长庆三年，八月十三日记。
----------------------------number 5506----------------------------
行军九日思长安故园
南北朝
岑参
强欲登高去，无人送酒来。
遥怜故园菊，应傍战场开。
----------------------------number 5507----------------------------
沧浪亭记
清朝
苏舜钦
　　予以罪废，无所归。扁舟吴中，始僦舍以处。时盛夏蒸燠，土居皆褊狭，不能出气，思得高爽虚辟之地，以舒所怀，不可得也。
　　一日过郡学，东顾草树郁然，崇阜广水，不类乎城中。并水得微径于杂花修竹之间。东趋数百步，有弃地，纵广合五六十寻，三向皆水也。杠之南，其地益阔，旁无民居，左右皆林木相亏蔽。访诸旧老，云钱氏有国，近戚孙承右之池馆也。坳隆胜势，遗意尚存。予爱而徘徊，遂以钱四万得之，构亭北碕，号‘沧浪’焉。前竹后水，水之阳又竹，无穷极。澄川翠干，光影会合于轩户之间，尤与风月为相宜。予时榜小舟，幅巾以往，至则洒然忘其归。觞而浩歌，踞而仰啸，野老不至，鱼鸟共乐。形骸既适则神不烦，观听无邪则道以明；返思向之汩汩荣辱之场，日与锱铢利害相磨戛，隔此真趣，不亦鄙哉！
　　噫！人固动物耳。情横于内而性伏，必外寓于物而后遣。寓久则溺，以为当然；非胜是而易之，则悲而不开。惟仕宦溺人为至深。古之才哲君子，有一失而至于死者多矣，是未知所以自胜之道。予既废而获斯境，安于冲旷，不与众驱，因之复能乎内外失得之原，沃然有得，笑闵万古。尚未能忘其所寓目，用是以为胜焉！
----------------------------number 5508----------------------------
书幽芳亭记
清朝
黄庭坚
　　士之才德盖一国，则曰国士；女之色盖一国，则曰国色；兰之香盖一国，则曰国香。自古人知贵兰，不待楚之逐臣而后贵之也。兰甚似乎君子，生于深山薄丛之中，不为无人而不芳；雪霜凌厉而见杀，来岁不改其性也。是所谓“遁世无闷，不见是而无闷”者也。兰虽含香体洁，平居与萧艾不殊。清风过之，其香蔼然，在室满室，在堂满堂，所谓含章以时发者也。
　　然兰蕙之才德不同，世罕能别之。予放浪江湖之日久，乃尽知其族。盖兰似君子，蕙似士大夫，大概山林中十蕙而一兰也。《离骚》曰：“予既滋兰之九畹，又树蕙之百亩。”是以知不独今，楚人贱蕙而贵兰久矣。兰蕙丛出，莳以砂石则茂，沃以汤茗则芳，是所同也。至其发花，一干一花而香有余者兰，一干五七花而香不足者蕙。蕙虽不若兰，其视椒则远矣，世论以为国香矣。乃曰“当门不得不锄”，山林之士，所以往而不返者耶！
----------------------------number 5509----------------------------
马诗二十三首
其一
唐朝
李贺
龙脊贴连钱，银蹄白踏烟。
无人织锦韂，谁为铸金鞭。
----------------------------number 5510----------------------------
马诗二十三首
其二
南北朝
李贺
腊月草根甜，天街雪似盐。
未知口硬软，先拟蒺藜衔。
----------------------------number 5511----------------------------
过菊江亭
杖履逍遥五柳旁
明朝
于谦
杖履逍遥五柳旁，一辞独擅晋文章。
黄花本是无情物，也共先生晚节香。
----------------------------number 5512----------------------------
浣溪沙
庭菊飘黄玉露浓
宋朝
顾敻
庭菊飘黄玉露浓，冷莎偎砌隐鸣蛩，何期良夜得相逢？
背帐凤摇红蜡滴，惹香暖梦绣衾重，觉来枕上怯晨钟。
----------------------------number 5513----------------------------
马诗二十三首
其八
唐朝
李贺
赤兔无人用，当须吕布骑。
吾闻果下马，羁策任蛮儿。
----------------------------number 5514----------------------------
活水亭观书有感二首
其二
清朝
朱熹
昨夜江边春水生，艨艟巨舰一毛轻。
向来枉费推移力，此日中流自在行。
----------------------------number 5515----------------------------
劝学诗
偶成
清朝
朱熹
少年易老学难成，一寸光阴不可轻。
一作：少年易老学难成
未觉池塘春草梦，阶前梧叶已秋声。
----------------------------number 5516----------------------------
劝学诗
南北朝
颜真卿
三更灯火五更鸡，正是男儿读书时。
黑发不知勤学早，白首方悔读书迟。
----------------------------number 5517----------------------------
白鹿洞二首
其一
南北朝
王贞白
读书不觉已春深，一寸光阴一寸金。
已春深
一作：春已深
不是道人来引笑，周情孔思正追寻。
----------------------------number 5518----------------------------
和董传留别
清朝
苏轼
粗缯大布裹生涯，腹有诗书气自华。
厌伴老儒烹瓠叶，强随举子踏槐花。
囊空不办寻春马，眼乱行看择婿车。
得意犹堪夸世俗，诏黄新湿字如鸦。
----------------------------number 5519----------------------------
绝句
书当快意读易尽
清朝
陈师道
书当快意读易尽，客有可人期不来。
世事相违每如此，好怀百岁几回开？
----------------------------number 5520----------------------------
浣溪沙
元丰七年十二月二十四日从泗州刘倩叔游南山
清朝
苏轼
细雨斜风作晓寒。淡烟疏柳媚晴滩。入淮清洛渐漫漫。
雪沫乳花浮午盏，蓼茸蒿笋试春盘。人间有味是清欢。
----------------------------number 5521----------------------------
移居二首
汉朝
陶渊明
昔欲居南村，非为卜其宅。
闻多素心人，乐与数晨夕。
怀此颇有年，今日从兹役。
敝庐何必广，取足蔽床席。
邻曲时时来，抗言谈在昔。
奇文共欣赏，疑义相与析。
春秋多佳日，登高赋新诗。
过门更相呼，有酒斟酌之。
农务各自归，闲暇辄相思。
相思则披衣，言笑无厌时。
此理将不胜？无为忽去兹。
衣食当须纪，力耕不吾欺。
----------------------------number 5522----------------------------
水调歌头
中秋
清朝
米芾
砧声送风急，蟠蟀思高秋。我来对景，不学宋玉解悲愁。收拾凄凉兴况，分付尊中醽醁，倍觉不胜幽。自有多情处，明月挂南楼。
怅襟怀，横玉笛，韵悠悠。清时良夜，借我此地倒金瓯。可爱一天风物，遍倚阑干十二，宇宙若萍浮。醉困不知醒，欹枕卧江流。
----------------------------number 5523----------------------------
好事近
春雨细如尘
清朝
朱敦儒
春雨细如尘，楼外柳丝黄湿。风约绣帘斜去，透窗纱寒碧。
美人慵翦上元灯，弹泪倚瑶瑟。却上紫姑香火，问辽东消息。
----------------------------number 5524----------------------------
咏路
邹浩
赤路如龙蛇，不知几千丈。
出没山水间，一下复一上。
伊予独何为，与之同俯仰？
----------------------------number 5525----------------------------
定风波
用药名招婺源马荀仲游雨岩马善医
清朝
辛弃疾
山路风来草木香。雨余凉意到胡床。泉石膏肓吾已甚。多病。提防风月费遍章。
孤负寻常山简醉。独自。故应知子草玄忙。湖海早知身汗漫。谁伴。只甘松竹共凄凉。
----------------------------number 5526----------------------------
咏落梅
谢朓
新叶初冉冉，初蕊新霏霏。
逢君后园讌，相随巧笑归。
亲劳君玉指，摘以赠南威。
用持插云髻，翡翠比光辉。
日暮长零落，君恩不可追。
----------------------------number 5527----------------------------
咏舞诗
王暕
从风回绮袖，映日转花钿。
同情依促柱，共影赴危弦。
----------------------------number 5528----------------------------
咏荔枝
魏晋
丘浚
世间珍果更无加，玉雪肌肤罩绛纱。
一种天然好滋味，可怜生处是天涯。
----------------------------number 5529----------------------------
归燕诗
南北朝
张九龄
海燕岁微渺，乘春亦暂来。
岂知泥滓贱，只见玉堂开。
绣户时双入，华堂日几回。
无心与物竞，鹰隼莫相猜。
----------------------------number 5530----------------------------
咏新荷应诏
沈约
勿言草卉贱，幸宅天池中。
微根才出浪，短干未摇风。
宁知寸心里，蓄紫复含红！
----------------------------number 5531----------------------------
金明池
咏寒柳
魏晋
柳如是
有怅寒潮，无情残照，正是萧萧南浦。更吹起，霜条孤影，还记得，旧时飞絮。况晚来，烟浪斜阳，见行客，特地瘦腰如舞。总一种凄凉，十分憔悴，尚有燕台佳句。
春日酿成秋日雨。念畴昔风流，暗伤如许。纵饶有，绕堤画舸，冷落尽，水云犹故。忆从前，一点东风，几隔着重帘，眉儿愁苦。待约个梅魂，黄昏月淡，与伊深怜低语。
----------------------------number 5532----------------------------
王充道送水仙花五十支
清朝
黄庭坚
凌波仙子生尘袜，水上轻盈步微月。
是谁招此断肠魂，种作寒花寄愁绝。
含香体素欲倾城，山矾是弟梅是兄。
坐对真成被花恼，出门一笑大江横。
----------------------------number 5533----------------------------
咏华山
清朝
寇准
只有天在上，更无山与齐。
举头红日近，回首白云低。
----------------------------number 5534----------------------------
玉台新咏序
徐陵
　　夫凌云概日，由余之所未窥；千门万户，张衡之所曾赋。周王璧台之上，汉帝金屋之中，玉树以珊瑚为枝，珠帘以玳瑁为匣。其中有丽人焉。其人也：五陵豪族，充选掖庭；四姓良家，驰名永巷。亦有颖川新市、河间观津，本号娇娥，曾名巧笑。楚王宫里，无不推其细腰；卫国佳人，俱言讶其纤手。阅诗敦礼，岂东邻之自媒；婉约风流，异西施之被教。弟兄协律，生小学歌；少长河阳，由来能舞。琵琶新曲，无待石崇；箜篌杂引，非关曹植。传鼓瑟于杨家，得吹箫于秦女。
　　至若宠闻长乐，陈后知而不平；画出天仙，阏氏览而遥妒。至若东邻巧笑，来侍寝于更衣；西子微颦，得横陈于甲帐。陪游馺娑，骋纤腰于结风；长乐鸳鸯，奏新声于度曲。妆鸣蝉之薄鬓，照堕马之垂鬟。反插金钿，横抽宝树。南都石黛，最发双蛾；北地燕脂，偏开两靥。亦有岭上仙童，分丸魏帝；腰中宝风，授历轩辕。金星将婺女争华，麝月与嫦娥竞爽。惊鸾冶袖，时飘韩掾之香；飞燕长裾，宜结陈王之佩。虽非图画，入甘泉而不分；言异神仙，戏阳台而无别。真可谓倾国倾城，无对无双者也。加以天时开朗，逸思雕华，妙解文章，尤工诗赋。琉璃砚匣，终日随身；翡翠笔床，无时离手。清文满箧，非惟芍药之花；新制连篇，宁止蒲萄之树。九日登高，时有缘情之作；万年公主，非无累德之辞。其佳丽也如彼，其才情也如此。
　　既而椒宫宛转，柘馆阴岑，绛鹤晨严，铜蠡昼静。三星未夕，不事怀衾；五日尤赊，谁能理曲。优游少托，寂寞多闲。厌长乐之疏钟，劳中宫之缓箭。纤腰无力，怯南阳之捣衣；生长深宫，笑扶风之织锦。虽复投壶玉女，为观尽于百骁；争博齐姬，心赏穷于六箸。无怡神于暇景，惟属意于新诗。庶得代彼皋苏，微蠲愁疾。但往世名篇，当今巧制，分诸麟阁，散在鸿都。不藉篇章，无由披览。
　　于是燃指瞑写，弄笔晨书，撰录艳歌，凡为十卷。曾无忝于雅颂，亦靡滥于风人，泾渭之间，如斯而已。
　　于是丽以金箱，装之宝轴。三台妙迹，龙伸蠼屈之书；五色花笺，河北胶东之纸。高楼红粉，仍定鱼鲁之文；辟恶生香，聊防羽陵之蠹。灵飞太甲，高擅玉函；鸿烈仙方，长推丹枕。至如青牛帐里，馀曲既终；朱鸟窗前，新妆已竟。放当开兹缥帙，散此绦绳，永对玩于书帷，长循环于纤手。岂如邓学春秋，儒者之功难习；窦专黄老，金丹之术不成。因胜西蜀豪家，托情穷于鲁殿；东储甲观，流咏止于洞箫。娈彼诸嫉，聊同弃日，猗欤彤管，无或讥焉。
----------------------------number 5535----------------------------
无俗念
灵虚宫梨花词
清朝
丘处机
春游浩荡，是年年、寒食梨花时节。白锦无纹香烂漫，玉树琼葩堆雪。静夜沉沉，浮光霭霭，冷浸溶溶月。人间天上，烂银霞照通彻。
浑似姑射真人，天姿灵秀，意气舒高洁。万化参差谁信道，不与群芳同列。浩气清英，仙材卓荦，下土难分别。瑶台归去，洞天方看清绝。
----------------------------number 5536----------------------------
念奴娇
梅
清朝
辛弃疾
疏疏淡淡，问阿谁、堪比天真颜色。笑杀东君虚占断，多少朱朱白白。雪里温柔，水边明秀，不借春工力。骨清香嫩，迥然天与奇绝。
尝记宝篽寒轻，琐窗人睡起，玉纤轻摘。漂泊天涯空瘦损，犹有当年标格。万里风烟，一溪霜月，未怕欺他得。不如归去，阆苑有个人忆。
----------------------------number 5537----------------------------
酬乐天咏老见示
南北朝
刘禹锡
人谁不顾老，老去有谁怜。
身瘦带频减，发稀冠自偏。
废书缘惜眼，多炙为随年。
经事还谙事，阅人如阅川。
细思皆幸矣，下此便翛然。
莫道桑榆晚，为霞尚满天。
----------------------------number 5538----------------------------
生查子
重叶梅
清朝
辛弃疾
百花头上开，冰雪寒中见。霜月定相知，先识春风面。
主人情意深，不管江妃怨。折我最繁枝，还许冰壶荐。
----------------------------number 5539----------------------------
扫花游
秋声
清朝
王沂孙
商飙乍发，渐淅淅初闻，萧萧还住。顿惊倦旅。背青灯吊影，起吟愁赋。断续无凭，试立荒庭听取。在何许。但落叶满阶，惟有高树。
迢递归梦阻。正老耳难禁，病怀凄楚。故山院宇。想边鸿孤唳，砌蛩私语。数点相和，更著芭蕉细雨。避无处。这闲愁、夜深尤苦。
----------------------------number 5540----------------------------
唐多令
雨过水明霞
清朝
邓剡
雨过水明霞。潮回岸带沙。叶声寒、飞透窗纱。堪恨西风吹世换，更吹我、落天涯。
寂寞古豪华。乌衣日又斜。说兴亡、燕入谁家。惟有南来无数雁，和明月、宿芦花。
----------------------------number 5541----------------------------
水调歌头
焦山
清朝
吴潜
铁瓮古形势，相对立金焦。长江万里东注，晓吹卷惊涛。天际孤云来去，水际孤帆上下，天共水相邀。远岫忽明晦，好景画难描。
混隋陈，分宋魏，战孙曹。回头千载陈迹，痴绝倚亭皋。惟有汀边鸥鹭，不管人间兴废，一抹度青霄。安得身飞去，举手谢尘嚣。
----------------------------number 5542----------------------------
蝶恋花
出塞
先秦
纳兰性德
今古河山无定据，画角声中，牧马频来去。满目荒凉谁可语？西风吹老丹枫树。
从来幽怨应无数？铁马金戈，青冢黄昏路。一往情深深几许？深山夕照深秋雨。
----------------------------number 5543----------------------------
竹枝词九首
其九
南北朝
刘禹锡
山上层层桃李花，云间烟火是人家。
银钏金钗来负水，长刀短笠去烧畲。
----------------------------number 5544----------------------------
懈恋花
先秦
李清照
晴风初破冻，柳眼梅腮，已觉春心动。酒意诗情谁与共？泪融残粉花钿重。乍试夹衫金缕缝，山枕斜欹，枕损钗头凤。独抱浓愁无好梦，夜阑犹剪灯花弄。
----------------------------number 5545----------------------------
浣溪沙
争挽桐花两鬓垂
清朝
周邦彦
争挽桐花两鬓垂。小妆弄影照清池。出帘踏袜趁蜂儿。
跳脱添金双腕重，琵琶拨尽四弦悲。夜寒谁肯剪春衣。
----------------------------number 5546----------------------------
菩萨蛮
花明月暗笼轻雾
宋朝
李煜
花明月暗笼轻雾，今宵好向郎边去。刬袜步香阶，手提金缕鞋。
画堂南畔见，一向偎人颤。奴为出来难，教君恣意怜。
----------------------------number 5547----------------------------
破阵乐
露花倒影
清朝
柳永
露花倒影，烟芜蘸碧，灵沼波暖。金柳摇风树树，系彩舫龙舟遥岸。千步虹桥，参差雁齿，直趋水殿。绕金堤、曼衍鱼龙戏，簇娇春罗绮，喧天丝管。霁色荣光，望中似睹，蓬莱清浅。
时见。凤辇宸游，鸾觞禊饮，临翠水、开镐宴。两两轻舠飞画楫，竞夺锦标霞烂。罄欢娱，歌鱼藻，徘徊宛转。别有盈盈游女，各委明珠，争收翠羽，相将归远。渐觉云海沈沈，洞天日晚。
----------------------------number 5548----------------------------
青杏儿
风雨替花愁
唐朝
赵秉文
风雨替花愁。风雨罢，花也应休。劝君莫惜花前醉，今年花谢，明年花谢，白了人头。
乘兴两三瓯。拣溪山好处追游。但教有酒身无事，有花也好，无花也好，选甚春秋。
----------------------------number 5549----------------------------
绮怀
先秦
黄景仁
几回花下坐吹箫，银汉红墙入望遥。
似此星辰非昨夜，为谁风露立中宵。
缠绵思尽抽残茧，宛转心伤剥后蕉。
三五年时三五月，可怜杯酒不曾消。
----------------------------number 5550----------------------------
汉宫春
梅
清朝
李邴
潇洒江梅，向竹梢疏处，横两三枝。东君也不爱惜，雪压霜欺。无情燕子，怕春寒、轻失花期。却是有，年年塞雁，归来曾见开时。
清浅小溪如练，问玉堂何似，茅舍疏篱。伤心故人去后，冷落新诗。微云淡月，对江天、分付他谁。空自忆，清香未减，风流不在人知。
----------------------------number 5551----------------------------
疏影
梅影
清朝
张炎
黄昏片月。似碎阴满地，还更清绝。枝北枝南，疑有疑无，几度背灯难折。依稀倩女离魂处，缓步出、前村时节。看夜深、竹外横斜，应妒过云明灭。
窥镜蛾眉淡抹。为容不在貌，独抱孤洁。莫是花光，描取春痕，不怕丽谯吹彻。还惊海上然犀去，照水底、珊瑚如活。做弄得、酒醒天寒，空对一庭香雪。
----------------------------number 5552----------------------------
菩萨蛮
催花未歇花奴鼓
先秦
纳兰性德
催花未歇花奴鼓，酒醒已见残红舞。
不忍覆余觞，临风泪数行。
粉香看欲别，空剩当时月。
月也异当时，凄清照鬓丝。
----------------------------number 5553----------------------------
滴滴金
梅
清朝
孙道绚
月光飞入林前屋。风策策，度庭竹。夜半江城击柝声，动寒梢栖宿。
等闲老去年华促，只有江梅伴幽独。梦绕夷门旧家山，恨惊回难续。
----------------------------number 5554----------------------------
花犯
苔梅
清朝
王沂孙
古婵娟，苍鬟素靥，盈盈瞰流水。断魂十里。叹绀缕飘零，难系离思。故山岁晚谁堪寄。琅玕聊自倚。谩记我、绿蓑冲雪，孤舟寒浪里。
三花两蕊破蒙茸，依依似有恨，明珠轻委。云卧稳，蓝衣正、护春憔悴。罗浮梦、半蟾挂晓，么凤冷、山中人乍起。又唤取、玉奴归去，余香空翠被。
----------------------------number 5555----------------------------
鹊踏枝
梅落繁枝千万片
宋朝
冯延巳
梅落繁枝千万片，犹自多情，学雪随风转。昨夜笙歌容易散，酒醒添得愁无限。
楼上春山寒四面，过尽征鸿，暮景烟深浅。一晌凭栏人不见，鲛绡掩泪思量遍。
----------------------------number 5556----------------------------
念奴娇
插天翠柳
清朝
朱敦儒
插天翠柳，被何人，推上一轮明月。照我藤床凉似水，飞入瑶台琼阙。雾冷笙箫，风轻环佩，玉锁无人掣。闲云收尽，海光天影相接。
谁信有药长生，素娥新链就、飞霜凝雪。打碎珊瑚，争似看、仙桂扶疏横绝。洗尽凡心，满身清露，冷浸萧萧发。明朝尘世，记取休向人说。
----------------------------number 5557----------------------------
绿罗裙
东风柳陌长
清朝
贺铸
东风柳陌长，闭月花房小。应念画眉人，拂镜啼新晓。
伤心南浦波，回首青门道。记得绿罗裙，处处惟芳草。
----------------------------number 5558----------------------------
西平乐
稚柳苏晴
清朝
周邦彦
元丰初，予以布衣西上，过天长道中。后四十余年，辛丑正月，避贼复游故地。感叹岁月，偶成此词。
稚柳苏晴，故溪歇雨，川迥未觉春赊。驼褐寒侵，正怜初日，轻阴抵死须遮。叹事逐孤鸿尽去，身与塘蒲共晚，争知向此，征途迢递，伫立尘沙。念朱颜翠发，曾到处，故地使人嗟。
道连三楚，天低四野，乔木依前，临路敧斜。重慕想、东陵晦迹，彭泽归来，左右琴书自乐，松菊相依，何况风流鬓未华。多谢故人，亲驰郑驿，时倒融尊，劝此淹留，共过芳时，翻令倦客思家。
----------------------------number 5559----------------------------
西江月
五柳坊中烟绿
清朝
向子諲
政和间，余卜筑宛丘，手植众芗，自号芗林居士。建炎初，解六路漕事，中原俶扰，故庐不得返，卜居清江之五柳坊。绍兴癸丑，罢帅南海，即弃官不仕。乙卯起，以九江郡复转漕江东，入为户部侍郎。辞荣避谤，出守姑苏。到郡少日，请又力焉，诏可，且赐舟曰泛宅，送之以归。己未暮春，复还旧隐。时仲舅李公休亦辞舂陵郡守致仕，喜赋是词。
五柳坊中烟绿，百花洲上云红。萧萧白发两衰翁，不与时人同梦。
抛掷麟符虎节，徜徉江月林风。世间万事转头空，个里如如不动。
----------------------------number 5560----------------------------
青玉案
绿槐烟柳长亭路
清朝
惠洪
绿槐烟柳长亭路，恨匆忙分离去。日永如年愁难度。高城回首，暮云遮尽，目断知何处？
解鞍旅舍天将暮，暗忆丁宁千万句。一寸柔肠情几许？薄衾孤枕，梦回人静，侵晓潇潇雨。
----------------------------number 5561----------------------------
渔歌子
柳垂丝
宋朝
李珣
柳垂丝，花满树，莺啼楚岸春天暮。棹轻舟，出深浦，缓唱渔郎归去。
罢垂纶，还酌醑，孤村遥指云遮处。下长汀，临深渡，惊起一行沙鹭。
----------------------------number 5562----------------------------
浣溪沙
春到青门柳色黄
宋朝
冯延巳
春到青门柳色黄，一梢红杏出低墙，莺窗人起未梳妆。
绣帐已阑离别梦，玉炉空袅寂寥香。闺中红日奈何长。
----------------------------number 5563----------------------------
春思二首
其一
南北朝
贾至
草色青青柳色黄，桃花历乱李花香。
东风不为吹愁去，春日偏能惹恨长。
----------------------------number 5564----------------------------
阮郎归
渔舟容易入春山
清朝
司马光
渔舟容易入春山，仙家日月闲。绮窗纱幌映朱颜，相逢醉梦间。
松露冷，海霜殷。匆匆整棹还。落花寂寂水潺潺，重寻此路难。
----------------------------number 5565----------------------------
满江红
江行和杨济翁韵
清朝
辛弃疾
过眼溪山，怪都似、旧时相识。还记得、梦中行遍，江南江北。佳处径须携杖去，能消几緉平生屐。笑尘劳、三十九年非、长为客。
吴楚地，东南坼。英雄事，曹刘敌。被西风吹尽，了无尘迹。楼观才成人已去，旌旗未卷头先白。叹人间、哀乐转相寻，今犹昔。
----------------------------number 5566----------------------------
凉州词三首
其三
南北朝
张籍
凤林关里水东流，白草黄榆六十秋。
边将皆承主恩泽，无人解道取凉州。
----------------------------number 5567----------------------------
折桂令
客窗清明
唐朝
乔吉
风风雨雨梨花，窄索帘栊，巧小窗纱。甚情绪灯前，客怀枕畔，心事天涯。三千丈清愁鬓发，五十年春梦繁华。蓦见人家，杨柳分烟，扶上檐牙。
----------------------------number 5568----------------------------
鹊踏枝
清明
宋朝
冯延巳
六曲阑干偎碧树，杨柳风轻，展尽黄金缕。谁把钿筝移玉柱？穿帘海燕惊飞去。
满眼游丝兼落絮，红杏开时，一霎清明雨。浓睡觉来慵不语，惊残好梦无寻处？
----------------------------number 5569----------------------------
朝中措
清明时节
清朝
张炎
清明时节雨声哗。潮拥渡头沙。翻被梨花冷看，人生苦恋天涯。
燕帘莺户，云窗雾阁，酒醒啼鸦。折得一枝杨柳，归来插向谁家。
----------------------------number 5570----------------------------
感皇恩
寒食不多时
清朝
晁冲之
寒食不多时，牡丹初卖。小院重帘燕飞碍。昨宵风雨，只有一分春在，今朝犹自得，阴晴快。
熟睡起来，宿酲微带。不惜罗襟揾眉黛，日高梳洗，看著花阴移改。笑摘双杏子，连枝戴。
----------------------------number 5571----------------------------
江楼夕望招客
南北朝
白居易
海天东望夕茫茫，山势川形阔复长。
灯火万家城四畔，星河一道水中央。
风吹古木晴天雨，月照平沙夏夜霜。
能就江楼消暑否？比君茅舍较清凉。
----------------------------number 5572----------------------------
新雁过妆楼
中秋后一夕李方庵月庭延客命小妓过新水令坐间赋词
清朝
吴文英
阆苑高寒。金枢动、冰宫桂树年年。翦秋一半，难破万户连环。织锦相思楼影下，钿钗暗约小帘间。共无眠。素娥惯得，西坠阑干。
谁知壶中自乐，正醉围夜玉，浅斗婵娟。雁风自劲，云气不上凉天。红牙润沾素手，听一曲清歌双雾鬟。徐郎老，恨断肠声在，离镜孤鸾。
----------------------------number 5573----------------------------
踏莎行
庚戌中秋后二夕带湖篆冈小酌
清朝
辛弃疾
夜月楼台，秋香院宇。笑吟吟地人来去。是谁秋到便凄凉？当年宋玉悲如许。
随分杯盘，等闲歌舞。问他有甚堪悲处？思量却也有悲时，重阳节近多风雨。
----------------------------number 5574----------------------------
洞仙歌
中秋
清朝
向子諲
碧天如水，一洗秋容净。何处飞来大明镜。谁道斫却桂，应更光辉，无遗照，泻出山河倒影。
人犹苦余热，肺腑生尘，移我超然到三境。问姮娥、缘底事，乃有盈亏，烦玉斧、运风重整。教夜夜、人世十分圆，待拚却长年，醉了还醒。
----------------------------number 5575----------------------------
浣溪沙
中秋坐上十八客
清朝
张孝祥
同是瀛洲册府仙。只今聊结社中莲。胡笳按拍酒如川。
唤起封姨清晚景，更将荔子荐新圆。从今三夜看婵娟。
----------------------------number 5576----------------------------
九日五首
其一
南北朝
杜甫
重阳独酌杯中酒，抱病起登江上台。
竹叶于人既无分，菊花从此不须开。
殊方日落玄猿哭，旧国霜前白雁来。
弟妹萧条各何在，干戈衰谢两相催！
----------------------------number 5577----------------------------
念奴娇
中秋对月
魏晋
文征明
桂花浮玉，正月满天街，夜凉如洗。风泛须眉并骨寒，人在水晶宫里。蛟龙偃蹇，观阙嵯峨，缥缈笙歌沸。霜华满地，欲跨彩云飞起。
记得去年今夕，酾酒溪亭，淡月云来去。千里江山昨梦非，转眼秋光如许。青雀西来，嫦娥报我，道佳期近矣。寄言俦侣，莫负广寒沈醉。
----------------------------number 5578----------------------------
满江红
中秋夜潮
清朝
史达祖
万水归阴，故潮信盈虚因月。偏只到、凉秋半破，斗成双绝。有物指磨金镜净，何人拏攫银河决？想子胥今夜见嫦娥，沉冤雪。
光直下，蛟龙穴；声直上，蟾蜍窟。对望中天地，洞然如刷。激气已能驱粉黛，举杯便可吞吴越。待明朝说似与儿曹，心应折！
----------------------------number 5579----------------------------
风入松
九日
唐朝
张可久
琅琅新雨洗湖天，小景六桥边。西风泼眼山如画，有黄花休恨无钱。细看茱萸一笑，诗翁健似常年。
----------------------------number 5580----------------------------
九日和韩魏公
清朝
苏洵
晚岁登门最不才，萧萧华发映金罍。
不堪丞相延东阁，闲伴诸儒老曲台。
佳节久从愁里过，壮心偶傍醉中来。
暮归冲雨寒无睡，自把新诗百遍开。
----------------------------number 5581----------------------------
赠梁任父母同年
题梁任父同年
先秦
黄遵宪
寸寸山河寸寸金，侉离分裂力谁任。
杜鹃再拜忧天泪，精卫无穷填海心。
----------------------------number 5582----------------------------
重阳席上赋白菊
南北朝
白居易
满园花菊郁金黄，中有孤丛色似霜。
还似今朝歌酒席，白头翁入少年场。
----------------------------number 5583----------------------------
满江红
喜遇重阳
清朝
宋江
喜遇重阳，更佳酿今朝新熟。
见碧水丹山，黄芦苦竹。
头上尽教添白发，鬓边不可无黄菊。
愿樽前长叙弟兄情，如金玉。
统豺虎，御边幅，号令明，军威肃。
中心愿，平虏保民安国。日月常悬忠烈胆，风尘障却奸邪目。望天王降诏，早招安，心方足。
----------------------------number 5584----------------------------
送别诗
明朝
佚名
杨柳青青著地垂，杨花漫漫搅天飞。
柳条折尽花飞尽，借问行人归不归？
----------------------------number 5585----------------------------
别离
南北朝
陆龟蒙
丈夫非无泪，不洒离别间。杖剑对尊酒，耻为游子颜。
蝮蛇一螫手，壮士即解腕。所志在功名，离别何足叹。
----------------------------number 5586----------------------------
送韩子师侍郎序
清朝
陈亮
　　秘阁修撰韩公知婺之明年，以“恣行酷政，民冤无告”劾去。
　　去之日，百姓遮府门愿留者，顷刻合数千人，手持牒以告摄郡事。摄郡事振手止之，辄直前不顾；则受其牒，不敢以闻。
　　明日出府，相与拥车下，道中至不可顿足。则冒禁行城上，累累不绝。拜且泣下，至有锁其喉自誓于公之前者。里巷小儿数十百辈罗马前，且泣下。君为之抆泪，告以君命决不应留；辄柴其关如不闻。
　　日且暮，度不可止，则夺剌史车置道旁，以民间小舆舁至梵严精舍，燃火风雪中围守之。其挟舟走行阙告丞相御史者，盖千数百人而未止。
　　又明日，回泊通波亭，乘间欲以舟去，百姓又相与拥之不置，溪流亦复堰断不可通。乡士大夫惧蚁蝼之微不足以回天听，委曲谕之，且却且行。久乃曰：“愿公徐行，天子且有诏矣。”公首肯之。道稍开，公疾驰径去。后来者咎其徒之不合舍去，责诮怒骂，不啻仇敌。
　　呜呼！大官，所尊也；民，所信也。所尊之劾如彼，而所信之情如此，吾亦不知公之政何如也，将从智者而问之。
----------------------------number 5587----------------------------
更漏子
送孙巨源
清朝
苏轼
水涵空，山照市。西汉二疏乡里。新白发，旧黄金。故人恩义深。
海东头，山尽处。自古空槎来去。槎有信，赴秋期。使君行不归。
----------------------------number 5588----------------------------
送人归京师
清朝
陈与义
门外子规啼未休，山村落日梦悠悠。
故园便是无兵马，犹有归时一段愁。
----------------------------number 5589----------------------------
满江红
和王实之韵送郑伯昌
清朝
刘克庄
怪雨盲风，留不住江边行色。烦问讯、冥鸿高士，钓鳌词客。千百年传吾辈语，二三子系斯文脉。听王郎一曲玉箫声，凄金石。
晞发处，怡山碧；垂钓处，沧溟白。笑而今拙宦，他年遗直。只愿常留相见面，未宜轻屈平生膝。有狂谈欲吐且休休，惊邻壁。
----------------------------number 5590----------------------------
江城子
孤山竹阁送述古
清朝
苏轼
翠蛾羞黛怯人看。掩霜纨，泪偷弹。且尽一尊，收泪唱《阳关》。漫道帝城天样远，天易见，见君难。
画堂新构近孤山。曲栏干，为谁安？飞絮落花，春色属明年。欲棹小舟寻旧事，无处问，水连天。
----------------------------number 5591----------------------------
满江红
送廖叔仁赴阙
清朝
严羽
日近觚棱，秋渐满、蓬莱双阙。
正钱塘江上，潮头如雪。
把酒送君天上去，琼玉琚玉佩軝鸿列。
丈夫儿、富贵等浮云，看名节。
天下事，吾能说；今老矣，空凝绝。
对西风慷慨，唾壶歌缺。
不洒世间儿女泪，难堪亲友中年别。
问相思、他日镜中看，萧萧发。
----------------------------number 5592----------------------------
木兰花慢
席上送张仲固帅兴元
清朝
辛弃疾
汉中开汉业，问此地、是耶非。想剑指三秦，君王得意，一战东归。追亡事、今不见，但山川满目泪沾衣。落日胡尘未断，西风塞马空肥。
一编书是帝王师。小试去征西。更草草离筵，匆匆去路，愁满旌旗。君思我、回首处，正江涵秋影雁初飞。安得车轮四角，不堪带减腰围。
----------------------------number 5593----------------------------
临江仙
送钱穆父
清朝
苏轼
一别都门三改火，天涯踏尽红尘。依然一笑作春温。无波真古井，有节是秋筠。
惆怅孤帆连夜发，送行淡月微云。尊前不用翠眉颦。人生如逆旅，我亦是行人。
尊
前
通：樽
----------------------------number 5594----------------------------
明月上高楼
汉朝
曹植
明月照高楼，流光正徘徊。上有愁思妇，悲叹有余哀。
借问叹者谁，言是客子妻。君行逾十年，孤妾常独栖。
君若清路尘，妾若浊水泥；浮沉各异势，会合何时谐。
愿为西南风，长逝入君怀。君怀良不开，贱妾当何依。
----------------------------number 5595----------------------------
虞美人
曲阑深处重相见
先秦
纳兰性德
曲阑深处重相见，匀泪偎人颤。凄凉别后两应同，最是不胜清怨月明中。
半生已分孤眠过，山枕檀痕涴。忆来何事最销魂，第一折技花样画罗裙。
----------------------------number 5596----------------------------
闺怨二首
其一
南北朝
沈如筠
雁尽书难寄，愁多梦不成。
愿随孤月影，流照伏波营。
----------------------------number 5597----------------------------
车遥遥篇
汉朝
傅玄
车遥遥兮马洋洋，追思君兮不可忘。
君安游兮西入秦，愿为影兮随君身。
君在阴兮影不见，君依光兮妾所愿。
----------------------------number 5598----------------------------
鹧鸪天
晚日寒鸦一片愁
清朝
辛弃疾
晚日寒鸦一片愁。柳塘新绿却温柔。若教眼底无离恨，不信人间有白头。
肠已断，泪难收。相思重上小红楼。情知已被山遮断，频倚阑干不自由。
----------------------------number 5599----------------------------
卜算子
答施
清朝
乐婉
相思似海深，旧事如天远。
泪滴千千万万行，更使人、愁肠断。
要见无因见，拚了终难拚。
若是前生未有缘，待重结、来生愿。
----------------------------number 5600----------------------------
南歌子词二首
新添声杨柳枝词
南北朝
温庭筠
一尺深红胜曲尘，天生旧物不如新。
胜
曲尘
一作：蒙
合欢桃核终堪恨，里许元来别有人。
井底点灯深烛伊，共郎长行莫围棋。
玲珑骰子安红豆，入骨相思知不知。
----------------------------number 5601----------------------------
怨
魏晋
冯小青
新妆竟与画图争，知是昭阳第几名？
瘦影自临春水照，卿须怜我我怜卿。
----------------------------number 5602----------------------------
望阙台
魏晋
戚继光
十年驱驰海色寒，孤臣于此望宸銮。
繁霜尽是心头血，洒向千峰秋叶丹。
----------------------------number 5603----------------------------
晓窗
先秦
魏源
少闻鸡声眠，老听鸡声起。
千古万代人，消磨数声里。
----------------------------number 5604----------------------------
上堂开示颂
南北朝
黄蘖禅师
尘劳迥脱事非常，紧把绳头做一场。
不经一番寒彻骨，怎得梅花扑鼻香。
----------------------------number 5605----------------------------
书愤五首
其二
清朝
陆游
白发萧萧卧泽中，秪凭天地鉴孤忠。
厄穷苏武餐毡久，忧愤张巡嚼齿空。
细雨春芜上林苑，颓垣夜月洛阳宫。
壮心未与年俱老，死去犹能作鬼雄。
----------------------------number 5606----------------------------
啰唝曲
那年离别日
南北朝
刘采春
那年离别日，只道住桐庐。
桐庐人不见，今得广州书。
----------------------------number 5607----------------------------
奉和令公绿野堂种花
南北朝
白居易
绿野堂开占物华，路人指道令公家。
令公桃李满天下，何用堂前更种花。
----------------------------number 5608----------------------------
碧涧别墅喜皇甫侍御相访
南北朝
刘长卿
荒村带返照，落叶乱纷纷。古路无行客，寒山独见君。
野桥经雨断，涧水向田分。不为怜同病，何人到白云。
----------------------------number 5609----------------------------
鹧鸪天
上元启醮
清朝
张孝祥
子夜封章扣紫清。五霞光里佩环声。驿传风火龙鸾舞，步入烟霄孔翠迎。
瑶简重，羽衣轻。金童双引到通明。三湘五管同民乐，万岁千秋与帝龄。
----------------------------number 5610----------------------------
醉花间
休相问
南北朝
毛文锡
休相问，怕相问，相问还添恨。春水满塘生，鸂鶒还相趁。
昨夜雨霏霏，临明寒一阵。偏忆戍楼人，久绝边庭信。
----------------------------number 5611----------------------------
清平乐令
帘卷曲阑独倚
清朝
佚名
帘卷曲阑独倚，江展暮天无际。泪眼不曾晴，家在吴头楚尾。
数点落红乱委，扑鹿沙鸥惊起。诗句欲成时，没入苍烟丛里。
----------------------------number 5612----------------------------
桃源忆故人
玉楼深锁薄情种
清朝
秦观
玉楼深锁薄情种。清夜悠悠谁共。羞见枕衾鸳凤。闷即和衣拥。
无端画角严城动。惊破一番新梦。窗外月华霜重。听彻梅花弄。
----------------------------number 5613----------------------------
如梦令
一晌凝情无语
清朝
王之道
一晌凝情无语，手捻梅花何处。
倚竹不胜愁，暗想江头归路。
东去东去，短艇淡烟疏雨。
----------------------------number 5614----------------------------
南乡子
集调名
先秦
龚翔麟
拨棹蓦山溪。月上瓜州杨柳枝。金盏玉人歌解佩。一片子。绿盖舞风轻簇水。
----------------------------number 5615----------------------------
菩萨蛮
寄女伴
元朝
秋瑾
寒风料峭侵窗户，垂帘懒向回廊步。月色入高楼，相思两处愁。
无边家国事，并入双蛾翠。若遇早梅开，一枝应寄来
----------------------------number 5616----------------------------
相见欢
深林几处啼鹃
先秦
庄棫
深林几处啼鹃，梦如烟。直到梦难寻处倍缠绵。蝶自舞，莺自语，总凄然。明月空庭如水似华年。
----------------------------number 5617----------------------------
水调歌头
沧浪亭
清朝
苏舜钦
潇洒太湖岸，淡伫洞庭山。鱼龙隐处，烟雾深锁渺弥间。方念陶朱张翰，忽有扁舟急桨，撇浪载鲈还。落日暴风雨，归路绕汀湾。
丈夫志，当景盛，耻疏闲。壮年何事憔悴，华发改朱颜。拟借寒潭垂钓，又恐鸥鸟相猜，不肯傍青纶。刺棹穿芦荻，无语看波澜。
----------------------------number 5618----------------------------
水调歌头
金山观月
清朝
张孝祥
江山自雄丽，风露与高寒。寄声月姊，借我玉鉴此中看。幽壑鱼龙悲啸，倒影星辰摇动，海气夜漫漫。涌起白银阙，危驻紫金山。
表独立，飞霞佩，切云冠。漱冰濯雪，眇视万里一毫端。回首三山何处，闻道群仙笑我，要我欲俱还。挥手从此去，翳凤更骖鸾。
----------------------------number 5619----------------------------
水龙吟
从商帅国器猎于南阳同仲泽鼎玉赋此
元好问
少年射虎名豪，等闲赤羽千夫膳。金铃锦领，平原千骑，星流电转。路断飞潜，雾随腾沸，长围高卷。看川空谷静，旌旗动色，得意似，平生战。
城月迢迢鼓角，夜如何，军中高宴，江淮草木，中原狐兔，先声自远。盖世韩彭，可能只办，寻常鹰犬。问元戎早晚，鸣鞭径去，解天山箭。
----------------------------number 5620----------------------------
临江仙
自洛阳往孟津道中作
元好问
今古北邙山下路，黄尘老尽英雄。人生长恨水长东。幽怀谁共语，远目送归鸿。
盖世功名将底用，从前错怨天公。浩歌一曲酒千钟。男儿行处是，未要论穷通。
----------------------------number 5621----------------------------
满江红
和王夫人满江红韵以庶几後山妾薄命之意
清朝
文天祥
燕子楼中，又捱过、几番秋色。相思处、青年如梦，乘鸾仙阙。肌玉暗消衣带缓，泪珠斜透花钿侧。最无端、蕉影上窗纱，青灯歇。
曲池合，高台灭。人间事，何堪说。向南阳阡上，满襟有血。世态便如翻覆雨，妾身元是分明月。笑乐昌、一段好风流，菱花缺。
----------------------------number 5622----------------------------
鹧鸪天
只近浮名不近情
元好问
只近浮名不近情。且看不饮更何成。三杯渐觉纷华远，一斗都浇块磊平。
醒复醉，醉还醒。灵均憔悴可怜生。《离骚》读杀浑无味，好个诗家阮步兵！
----------------------------number 5623----------------------------
大江东去
用东坡先生韵
清朝
赵秉文
秋光一片，问苍苍桂影，其中何物？一叶扁舟波万顷，四顾粘天无壁。叩枻长歌，嫦娥欲下，万里挥冰雪。京尘千丈，可能容此人杰？回首赤壁矶边，骑鲸人去，几度山花发。澹澹长空今古梦，只有归鸿明灭。我欲从公，乘风归去，散此麒麟发。三山安在，玉箫吹断明月！
----------------------------number 5624----------------------------
金缕曲
赠梁汾
先秦
纳兰性德
德也狂生耳！
偶然间、淄尘京国，乌衣门第。
有酒惟浇赵州土，谁会成生此意？
不信道、遂成知己。
青眼高歌俱未老，向尊前、拭尽英雄泪。
君不见，月如水。
共君此夜须沉醉。
且由他、娥眉谣诼，古今同忌。
身世悠悠何足问，冷笑置之而已！
寻思起、从头翻悔。
一日心期千劫在，后身缘恐结他生里。
然诺重，君须记
！
----------------------------number 5625----------------------------
高唐赋
宋朝
宋玉
　　昔者楚襄王与宋玉游于云梦之台，望高之观，其上独有云气，崪兮直上，忽兮改容，须臾之间，变化无穷。王问玉曰：“此何气也？”玉对曰：“所谓朝云者也。”王曰：“何谓朝云？”玉曰：“昔者先王尝游高唐，怠而昼寝，梦见一妇人曰：‘妾，巫山之女也。为高唐之客。闻君游高唐，愿荐枕席。’王因幸之。去而辞曰：‘妾在巫山之阳，高丘之阻，旦为朝云，暮为行雨。朝朝暮暮，阳台之下。’旦朝视之，如言。故为立庙，号曰朝云。”王曰：“朝云始楚，状若何也？”玉对曰：“其始楚也，榯兮若松榯；其少进也，晰兮若姣姬，扬衭鄣日，而望所思。忽兮改容，偈兮若驾驷马，建羽旗。湫兮如风，凄兮如雨。风止雨霁，云无所处。”王曰：“寡人方今可以游乎？”玉曰：“可。”王曰：“其何如矣？”玉曰：“高矣显矣，临望远矣。广矣普矣，万物祖矣。上属于天，下见于渊，珍怪奇伟，不可称论。”王曰：“试为寡人赋之！”玉曰：“唯唯！”
　　惟高唐之大体兮，殊无物类之可仪比。巫山赫其无畴兮，道互折而曾累。登巉巗而下望兮，临大阺之稸水。遇天雨之新霁兮，观百谷之俱集。濞汹汹其无声兮，溃淡淡而并入。滂洋洋而四施兮，蓊湛湛而弗上。长风至而波起兮，若丽山之孤亩。势薄岸而相击兮，隘交引而却会。崪中怒而特高兮，若浮海而望碣石。砾磥磥而相摩兮，巆震天之礚礚。巨石溺溺之瀺灂兮，沫潼潼而高厉，水澹澹而盘纡兮，洪波淫淫之溶。奔扬踊而相击兮，云兴声之霈霈。猛兽惊而跳骇兮，妄奔走而驰迈。虎豹豺兕，失气恐喙；雕鹗鹰鹞，飞扬伏窜。股战胁息，安敢妄挚。于是水虫尽暴，乘渚之阳，鼋鼍鱣鮪，交积纵横。振鳞奋翼，蜲蜲蜿蜿。
　　中阪遥望，玄木冬荣，煌煌荧荧，夺人目精。爛兮若列星，曾不可殚形。榛林郁盛，葩华覆盖；双椅垂房，纠枝还会。徙靡澹淡，随波闇蔼；东西施翼，猗狔丰沛。绿叶紫裹，丹茎白蒂。纤条悲鸣；声似竽籁；清浊相和，五变四会。感心动耳，回肠伤气；孤子寡妇，寒心酸鼻。长吏隳官，贤士失志；愁思无已，叹息垂泪。
　　登高远望，使人心瘁；盘岸巑，裖陈皑皑。磐石险峻，倾崎崖。巌岖参差，纵横相追。陬互横啎，背穴偃蹠。交加累积，重叠增益。状若砾柱，杂巫山下；仰视山巅，肃何千千。炫燿虹蜺，俯视峥嵘，窐寥窈冥，不见其底，虚闻松声。倾岸洋洋，立而熊经，久而不去，足尽汗出。悠悠忽忽，怊怅自失。使人心动，无故自恐。賁育之断，不能为勇。卒愕异物，不知所出。纵纵莘莘，若生于鬼，若出于神。状似走兽，或象飞禽。谲诡奇伟，不可究陈。上至观侧，地盖底平。箕踵漫衍，芳草罗生。秋兰茝蕙，江离载青。青荃射干，揭车苞并。薄草靡靡，聮延夭夭，越香掩掩；众雀嗷嗷，雌雄相失，哀鸣相号。王鴡鸝黄，正冥楚鸠。秭归思妇，垂鸡高巢。其鸣喈喈，当年遨游。更唱迭和，赴曲随流。
　　有方之士，羡门高谿。上成郁林，公乐聚榖。进纯牺，祷琁室。醮诸神，礼太一。传祝已具，言辞已毕。王乃乘玉舆，驷仓螭，垂旒旌；旆合谐。紬大絃而雅声流，冽风过而增悲哀。于是调讴，令人惏悽，胁息曾。于是乃纵猎者，基趾如星，传言羽猎；衔枚无声，弓弩不发，罘不倾。涉莽莽，驰苹苹。飞鸟未及起，走兽未及发。何节奄忽，蹄足灑血。举功先得，获车已实。王将欲往见，必先斋戒。差时择日，简舆玄服。建云旆，蜺为旌，翠为盖。风起云止，千里而逝。盖发蒙，往自会，思万方，忧国害，开贤圣，辅不逮，九窍通郁，精神察滞。延年益寿千万岁。
----------------------------number 5626----------------------------
洞箫赋
当代
王褒
　　原夫箫干之所生兮，于江南之丘墟。洞条畅而罕节兮，标敷纷以扶疏。徒观其旁山侧兮，则岖嵚岿崎，倚巇迤，诚可悲乎其不安也。弥望傥莽，联延旷荡，又足乐乎其敞闲也。托身躯于后土兮，经万载而不迁。吸至精之滋熙兮，稟苍色之润坚。感阴阳之变化兮，附性命乎皇天。翔风萧萧而径其末兮，回江流川而溉其山。扬素波而挥连珠兮，声礚礚而澍渊。
　　朝露清冷而陨其侧兮，玉液浸润而承其根。孤雌寡鹤，娱优乎其下兮，春禽群嬉，翱翔乎其颠。秋蜩不食，抱朴而长吟兮，玄猿悲啸，搜索乎其间。处幽隐而奥庰兮，密漠泊以猭。惟详察其素体兮，宜清静而弗喧。幸得谥为洞箫兮，蒙圣主之渥恩。可谓惠而不费兮，因天性之自然。
　　于是般匠施巧，夔妃准法。带以象牙，其会合。锼镂里洒，绛唇错杂；邻菌缭纠，罗鳞捷猎；胶致理比，挹抐擫。于是乃使夫性昧之宕冥，生不睹天地之体势，闇于白黑之貌形；愤伊郁而酷，愍眸子之丧精；寡所舒其思虑兮，专发愤乎音声。
　　故吻吮值夫宫商兮，和纷离其匹溢。形旖旎以顺吹兮，瞋以纡郁。气旁迕以飞射兮，驰散涣以逫律。趣从容其勿述兮，骛合遝以诡谲。或浑沌而潺湲兮，猎若枚折；或漫衍而络绎兮，沛焉竞溢。惏栗密率，掩以绝灭，霵晔踕，跳然复出。
　　若乃徐听其曲度兮，廉察其赋歌。啾咇而将吟兮，行鍖銋以和啰。风鸿洞而不绝兮，优娆娆以婆娑。翩绵连以牢落兮，漂乍弃而为他。要复遮其蹊径兮，与讴谣乎相和。
　　故听其巨音，则周流汜滥，并包吐含，若慈父之畜子也。其妙声，则清静厌瘱，顺叙卑达，若孝子之事父也。科条譬类，诚应义理，澎濞慷慨，一何壮士，优柔温润，又似君子。
　　故其武声，则若雷霆輘輷，佚豫以沸。其仁声，则若颽风纷披，容与而施惠。或杂遝以聚敛兮，或拔摋以奋弃。悲怆怳以恻惐兮，时恬淡以绥肆。被淋灑其靡靡兮，时横潰以阳遂。哀悁悁之可怀兮，良醰醰而有味。
　　故贪饕者听之而廉隅兮，狼戾者闻之而不怼。刚毅强暴反仁恩兮，啴唌逸豫戒其失。钟期、牙、旷怅然而愕兮，杞梁之妻不能为其气。师襄、严春不敢窜其巧兮，浸淫、叔子远其类。嚚、顽、朱、均惕复惠兮，桀、跖、鬻、博儡以顿悴。吹参差而入道德兮，故永御而可贵。时奏狡弄，则彷徨翱翔，或留而不行，或行而不留。愺恅澜漫，亡耦失畴，薄索合沓，罔象相求。
　　故知音者乐而悲之，不知音者怪而伟之。故闻其悲声，则莫不怆然累欷，撇涕抆泪；其奏欢娱，则莫不惮漫衍凯，阿那腲腇者已。是以蟋蟀蠖，蚑行喘息；蝼蚁蝘蜒，蝇蝇栩栩。迁延徙迤，鱼瞰鸟睨，垂喙转，瞪瞢忘食，况感阴阳之和，而化风俗之伦哉！
　　乱曰：状若捷武，超腾逾曳，迅漂巧兮。又似流波，泡溲泛，趋巇道兮。哮呷喚，躋躓连绝，淈殄沌兮。搅搜捎，逍遥踊跃，若坏颓兮。优游流离，踌躇稽诣，亦足耽兮。颓唐遂往，长辞远逝，漂不还兮。赖蒙圣化，从容中道，乐不淫兮。条畅洞达，中节操兮。终诗卒曲，尚馀音兮。吟气遗响，联绵漂撇，生微风兮。连延络绎，变无穷兮。
----------------------------number 5627----------------------------
述行赋
当代
蔡邕
　　延熹二年秋，霖雨逾月。是时梁翼新诛，而徐璜、左悺等五侯擅贵于其处。又起显阳苑于城西，人徒冻饿，不得其命者甚众。白马令李云以直言死，鸿胪陈君以救云抵罪。璜以余能鼓琴，白朝廷，敕陈留太守发遣余。到偃师，病比前，得归。心愤此事，遂託所过，述而成赋。
　　余有行于京洛兮，遘淫雨之经时。塗邅其蹇连兮，潦汙滞而为灾。乘马蹯而不进兮，心郁悒而愤思。聊弘虑以存古兮，宣幽情而属词。
　　夕宿余于大梁兮，诮无忌之称神。哀晋鄙之无辜兮，忿朱亥之篡军。历中牟之旧城兮，憎佛肸之不臣。问甯越之裔胄兮，藐髣髴而无闻。
　　经圃田而瞰北境兮，悟卫康之封疆。迄管邑而增感叹兮，愠叔氏之启商。过汉祖之所隘兮，吊纪信于荥阳。
　　降虎牢之曲阴兮，路丘墟以盘萦。勤诸侯之远戍兮，侈申子之美城。稔涛塗之愎恶兮，陷夫人以大名。登长坂以淩高兮，陟葱山之荛陉；建抚体以立洪高兮，经万世而不倾。迴峭峻以降阻兮，小阜寥其异形。冈岑纡以连属兮，谿谷夐其杳冥。迫嵯峨以乖邪兮，廓严壑以峥嵘。攒棫朴而杂榛楛兮，被浣濯而罗生。步亹菼与台菌兮，缘层崖而结茎。行游目以南望兮，览太室之威灵。顾大河于北垠兮，瞰洛汭之始并。追刘定之攸仪兮，美伯禹之所营。悼太康之失位兮，愍五子之歌声。
　　寻修轨以增举兮，邈悠悠之未央。山风汩以飙涌兮，气慅慅而厉凉。云郁术而四塞兮，雨濛濛而渐唐。仆夫疲而瘁兮，我马虺隤以玄黄。格莽丘而税驾兮，阴曀曀而不阳。
　　哀衰周之多故兮，眺濒隈而增感。忿子带之淫逆兮，唁襄王于坛坎。悲宠嬖之为梗兮，心恻怆而怀惨。
　　乘舫州而湍流兮，浮清波以横厉。想宓妃之灵光兮，神幽隐以潜翳。实熊耳之泉液兮，总伊瀍与涧濑。通渠源于京城兮，引职贡乎荒裔。操吴榜其万艘兮，充王府而纳最。济西溪而容与兮，息鞏都而后逝。愍简公之失师兮，疾子朝之为害。
　　玄云黯以凝结兮，集零雨之溱溱。路阻败而无轨兮，塗泞溺而难遵。率陵阿以登降兮，赴偃师而释勤。壮田横之奉首兮，义二士之侠坟。淹留以候霁兮，感憂心之殷殷。并日夜而遥思兮，宵不寐以极晨。候风云之体势兮，天牢湍而无文。弥信宿而后阕兮，思逶迤以东运。见阳光之显显兮，怀少弭而有欣。
　　命仆夫其就驾兮，吾将往乎京邑。皇家赫而天居兮，万方徂而星集。贵宠煽以弥炽兮，佥守利而不戢。前车覆而未远兮，后乘驱而竞及。穷变巧于台榭兮，民露处而寝洷。消嘉榖于禽兽兮，下糠粃而无粒。弘宽裕于便辟兮，纠忠谏其駸急。怀伊吕而黜逐兮，道无因而获人。唐虞渺其既远兮，常俗生于积习。周道鞠为茂草兮，哀正路之日歰。
　　观风化之得失兮，犹纷挐其多远。无亮采以匡世兮，亦何为乎此畿？甘衡门以宁神兮，詠都人而思归。爰结蹤而迴轨兮，复邦族以自绥。
　　乱曰：跋涉遐路，艰以阻兮。终其永怀，窘阴雨兮。历观群都，寻前绪兮。考之旧闻，厥事举兮。登高斯赋，义有取兮。则善戒恶，岂云苟兮？翩翩独征，无俦与兮。言旋言复，我心胥兮。
----------------------------number 5628----------------------------
送穷文
南北朝
韩愈
　　元和六年正月乙丑晦，主人使奴星结柳作车，缚草为船，载糗舆粮，牛繫轭下，引帆上樯。三揖穷鬼而告之曰：“闻子行有日矣，鄙人不敢问所涂，窃具船与车，备载糗粻，日吉时良，利行四方，子饭一盂，子啜一觞，携朋挚俦，去故就新，驾尘风，与电争先，子无底滞之尤，我有资送之恩，子等有意于行乎？”
　　屏息潜听，如闻音声，若啸若啼，砉敥嘎嘤，毛发尽竖，竦肩缩颈，疑有而无，久乃可明，若有言者曰：“吾与子居，四十年余，子在孩提，吾不子愚，子学子耕，求官与名，惟子是从，不变于初。门神户灵，我叱我呵，包羞诡随，志不在他。子迁南荒，热烁湿蒸，我非其乡，百鬼欺陵。太学四年，朝韮暮盐，唯我保汝，人皆汝嫌。自初及终，未始背汝，心无异谋，口绝行语，於何听闻，云我当去？是必夫子信谗，有间于予也。我鬼非人，安用车船，鼻齅臭香，糗粻可捐。单独一身，谁为朋俦，子苟备知，可数已不？子能尽言，可谓圣智，情状既露，敢不回避。”
　　主人应之曰：“予以吾为真不知也耶！子之朋俦，非六非四，在十去五，满七除二，各有主张，私立名字，捩手覆羹，转喉触讳，凡所以使吾面目可憎、语言无味者，皆子之志也。——其名曰智穷：矫矫亢亢，恶园喜方，羞为奸欺，不忍伤害；其次名曰学穷：傲数与名，摘抉杳微，高挹群言，执神之机；又其次曰文穷：不专一能，怪怪奇奇，不可时施，祗以自嬉；又其次曰命穷：影与行殊，而丑心妍，利居众后，责在人先；又其次曰交穷：磨肌戛骨，吐出心肝，企足以待，寘我仇怨。凡此五鬼，为吾五患，饥我寒我，兴讹造讪，能使我迷，人莫能间，朝悔其行，暮已复然，蝇营狗苟，驱去复还。”
　　言未毕，五鬼相与张眼吐舌，跳踉偃仆，抵掌顿脚，失笑相顾。徐谓主人曰：“子知我名，凡我所为，驱我令去，小黠大痴。人生一世，其久几何，吾立子名，百世不磨。小人君子，其心不同，惟乖於时，乃与天通。携持琬琰，易一羊皮，饫于肥甘，慕彼糠糜。天下知子，谁过于予。虽遭斥逐，不忍于疏，谓予不信，请质诗书。”
　　主人于是垂头丧气，上手称谢，烧车与船，延之上座。
----------------------------number 5629----------------------------
月赋
谢庄
　　陈王初丧应刘，端忧多暇。绿苔生阁，芳尘凝榭。悄焉疚怀，不怡中夜。乃清兰路，肃桂苑；腾吹寒山，弭盖秋阪。临浚壑而怨遥，登崇岫而伤远。于时斜汉左界，北陆南躔；白露暧空，素月流天，沉吟齐章，殷勤陈篇。抽豪进牍，以命仲宣。
　　仲宣跪而称曰：臣东鄙幽介，长自丘樊，昧道懵学，孤奉明恩。
　　臣闻沉潜既义，高明既经，日以阳德，月以阴灵。擅扶光于东沼，嗣若英于西冥。引玄兔于帝台，集素娥于后庭。朓警阙
魄示冲。顺辰通烛，从星泽风。增华台室，扬采轩宫。委照而吴业昌，沦精而汉道融。
　　若夫气霁地表，云敛天末，洞庭始波，木叶微脱。菊散芳于山椒，雁流哀于江濑；升清质之悠悠，降澄辉之蔼蔼。列宿掩缛，长河韬映；柔祗雪凝，圆灵水镜；连观霜缟，周除冰净。君王乃厌晨欢，乐宵宴；收妙舞，驰清县；去烛房，即月殿；芳酒登，鸣琴荐。
　　若乃凉夜自凄，风篁成韵，亲懿莫从，羁孤递进。聆皋禽之夕闻，听朔管之秋引。于是弦桐练响，音容选和。徘徊房露，惆怅阳阿，声林虚籁，沦池灭波。情纡轸其何托？诉皓月而长歌。歌曰：
　　美人迈兮音尘阙，隔千里兮共明月；临风叹兮将焉歇？川路长兮不可越。
　　歌响未终，余景就毕；满堂变容，回徨如失。又称歌曰：
　　月既没兮露欲晞，岁方晏兮无与归；佳期可以还，微霜沾人衣！
　　陈王曰：“善。”乃命执事，献寿羞璧。敬佩玉音，复之无。
----------------------------number 5630----------------------------
永遇乐
落日熔金
清朝
李清照
落日熔金，暮云合璧，人在何处。染柳烟浓，吹梅笛怨，春意知几许。元宵佳节，融和天气，次第岂无风雨。来相召、香车宝马，谢他酒朋诗侣。
熔金
一作：镕金
中州盛日，闺门多暇，记得偏重三五。铺翠冠儿，捻金雪柳，簇带争济楚。如今憔悴，风鬟霜鬓，怕见夜间出去。不如向、帘儿底下，听人笑语。
----------------------------number 5631----------------------------
新雷
先秦
张维屏
造物无言却有情，每于寒尽觉春生。
千红万紫安排著，只待新雷第一声。
----------------------------number 5632----------------------------
牧童词
南北朝
李涉
朝牧牛，牧牛下江曲。
夜牧牛，牧牛度村谷。
荷蓑出林春雨细，芦管卧吹莎草绿。
乱插蓬蒿箭满腰，不怕猛虎欺黄犊。
----------------------------number 5633----------------------------
白驹
宋朝
佚名
皎皎白驹，食我场苗。絷之维之，以永今朝。所谓伊人，于焉逍遥？
皎皎白驹，食我场藿。絷之维之，以永今夕。所谓伊人，于焉嘉客？
皎皎白驹，贲然来思。尔公尔侯，逸豫无期？慎尔优游，勉尔遁思。
皎皎白驹，在彼空谷。生刍一束，其人如玉。毋金玉尔音，而有遐心。
----------------------------number 5634----------------------------
雨过山村
南北朝
王建
雨里鸡鸣一两家，竹溪村路板桥斜。
妇姑相唤浴蚕去，闲看中庭栀子花。
闲看
一作：闲着
----------------------------number 5635----------------------------
放言五首
其二
南北朝
白居易
世途倚伏都无定，尘网牵缠卒未休。
祸福回还车轮毂，荣枯反覆手藏钩。
龟灵未免刳肠患，马失应无折足忧。
不信请看弈棋者，输赢须待局终头。
----------------------------number 5636----------------------------
放言五首
其三
南北朝
白居易
赠君一法决狐疑，不用钻龟与祝蓍。
试玉要烧三日满，辨材须待七年期。
周公恐惧流言日，王莽谦恭未篡时。
向使当初身便死，一生真伪复谁知？
----------------------------number 5637----------------------------
无题二首
南北朝
李商隐
昨夜星辰昨夜风，画楼西畔桂堂东。
身无彩凤双飞翼，心有灵犀一点通。
隔座送钩春酒暖，分曹射覆蜡灯红。
嗟余听鼓应官去，走马兰台类转蓬。
闻道阊门萼绿华，昔年相望抵天涯。
岂知一夜秦楼客，偷看吴王苑内花。
----------------------------number 5638----------------------------
端居
南北朝
李商隐
远书归梦两悠悠，只有空床敌素秋。
阶下青苔与红树，雨中寥落月中愁。
----------------------------number 5639----------------------------
点绛唇
桃源
清朝
秦观
醉漾轻舟，信流引到花深处。尘缘相误。无计花间住。
烟水茫茫，千里斜阳暮。山无数。乱红如雨。不记来时路。
----------------------------number 5640----------------------------
悼亡诗三首
汉朝
潘安
荏苒冬春谢，寒暑忽流易。
之子归穷泉，重壤永幽隔。
私怀谁克从，淹留亦何益。
僶俛恭朝命，回心反初役。
望庐思其人，入室想所历。
帏屏无髣髴，翰墨有馀迹。
流芳未及歇，遗挂犹在壁。
怅恍如或存，回惶忡惊惕。
如彼翰林鸟，双栖一朝只。
如彼游川鱼，比目中路析。
春风缘隙来，晨霤承檐滴。
寝息何时忘，沈忧日盈积。
庶几有时衰，庄缶犹可击。
皎皎窗中月，照我室南端。
清商应秋至，溽暑随节阑。
凛凛凉风升，始觉夏衾单。
岂曰无重纩，谁与同岁寒。
岁寒无与同，朗月何胧胧。
展转盻枕席，长簟竟床空。
床空委清尘，室虚来悲风。
独无李氏灵，髣髴覩尔容。
抚衿长叹息，不觉涕沾胸。
沾胸安能已，悲怀从中起。
寝兴目存形，遗音犹在耳。
上惭东门吴，下愧蒙庄子。
赋诗欲言志，此志难具纪。
命也可奈何，长戚自令鄙。
曜灵运天机，四节代迁逝。
凄凄朝露凝，烈烈夕风厉。
奈何悼淑俪，仪容永潜翳。
念此如昨日，谁知已卒岁。
改服从朝政，哀心寄私制。
茵帱张故房，朔望临尔祭。
尔祭讵几时，朔望忽复尽。
衾裳一毁撤，千载不复引。
亹亹朞月周，戚戚弥相愍。
悲怀感物来，泣涕应情陨。
驾言陟东阜，望坟思纡轸。
徘徊墟墓间，欲去复不忍。
徘徊不忍去，徙倚步踟蹰。
落叶委埏侧，枯荄带坟隅。
孤魂独茕茕，安知灵与无。
投心遵朝命，挥涕强就车。
谁谓帝宫远，路极悲有余。
----------------------------number 5641----------------------------
长安夜雨
南北朝
薛逢
滞雨通宵又彻明，百忧如草雨中生。
心关桂玉天难晓，运落风波梦亦惊。
压树早鸦飞不散，到窗寒鼓湿无声。
当年志气俱消尽，白发新添四五茎。
----------------------------number 5642----------------------------
沈园二首
清朝
陆游
城上斜阳画角哀，沈园非复旧池台，
伤心桥下春波绿，曾是惊鸿照影来。
梦断香消四十年，沈园柳老不吹绵。
此身行作稽山土，犹吊遗踪一泫然。
----------------------------number 5643----------------------------
送别
南北朝
王之涣
杨柳东风树，青青夹御河。
近来攀折苦，应为别离多。
----------------------------number 5644----------------------------
房兵曹胡马诗
南北朝
杜甫
胡马大宛名，锋棱瘦骨成。竹批双耳峻，风入四蹄轻。
所向无空阔，真堪托死生。骁腾有如此，万里可横行。
----------------------------number 5645----------------------------
南乡子
为亡妇题照
先秦
纳兰性德
泪咽却无声。只向从前悔薄情，凭仗丹青重省识，盈盈，一片伤心画不成。
别语忒分明，午夜鹣鹣梦早醒。卿自早醒侬自梦，更更，泣尽风檐夜雨铃。
----------------------------number 5646----------------------------
忆江南词三首
南北朝
白居易
江南好，风景旧曾谙；日出江花红胜火，春来江水绿如蓝。能不忆江南？
江南忆，最忆是杭州；山寺月中寻桂子，郡亭枕上看潮头。何日更重游！
江南忆，其次忆吴宫；吴酒一杯春竹叶，吴娃双舞醉芙蓉。早晚复相逢！
----------------------------number 5647----------------------------
吊白居易
南北朝
李忱
缀玉联珠六十年，谁教冥路作诗仙。
浮云不系名居易，造化无为字乐天。
童子解吟长恨曲，胡儿能唱琵琶篇。
文章已满行人耳，一度思卿一怆然。
----------------------------number 5648----------------------------
金缕曲
亡妇忌日有感
先秦
纳兰性德
此恨何时已。滴空阶、寒更雨歇，葬花天气。三载悠悠魂梦杳，是梦久应醒矣。料也觉、人间无味。不及夜台尘土隔，冷清清、一片埋愁地。钗钿约，竟抛弃。
重泉若有双鱼寄。好知他、年来苦乐，与谁相倚。我自中宵成转侧，忍听湘弦重理。待结个、他生知已。还怕两人俱薄命，再缘悭、剩月零风里。清泪尽，纸灰起。
----------------------------number 5649----------------------------
采桑子
当时错
先秦
纳兰性德
而今才道当时错，心绪凄迷。红泪偷垂，满眼春风百事非。
情知此后来无计，强说欢期。一别如斯，落尽梨花月又西。
----------------------------number 5650----------------------------
喜迁莺
晓月坠
宋朝
李煜
晓月坠，宿云微，无语枕频欹。梦回芳草思依依，天远雁声稀。
啼莺散，馀花乱，寂寞画堂深院。片红休扫尽从伊，留待舞人归。
----------------------------number 5651----------------------------
白头吟
当代
卓文君
皑如山上雪，皎若云间月。
闻君有两意，故来相决绝。
今日斗酒会，明旦沟水头。
躞蹀御沟上，沟水东西流。
凄凄复凄凄，嫁娶不须啼。
愿得一心人，白头不相离。
一心人
一作：一人心
竹竿何袅袅，鱼尾何簁簁！
男儿重意气，何用钱刀为！
----------------------------number 5652----------------------------
少年行四首
南北朝
王维
新丰美酒斗十千，咸阳游侠多少年。
相逢意气为君饮，系马高楼垂柳边。
汉家君臣欢宴终，高议云台论战功。
天子临轩赐侯印，将军佩出明光宫。
出身仕汉羽林郎，初随骠骑战渔阳。
孰知不向边庭苦，纵死犹闻侠骨香。
一身能擘两雕弧，虏骑千群只似无。
偏坐金鞍调白羽，纷纷射杀五单于。
----------------------------number 5653----------------------------
古离别
南北朝
韦庄
晴烟漠漠柳毵毵，不那离情酒半酣。
更把玉鞭云外指，断肠春色在江南。
----------------------------number 5654----------------------------
代悲白头翁
白头吟
有所思
南北朝
刘希夷
洛阳城东桃李花，飞来飞去落谁家？
洛阳女儿惜颜色，坐见落花长叹息。
今年花落颜色改，明年花开复谁在？
已见松柏摧为薪，更闻桑田变成海。
古人无复洛城东，今人还对落花风。
年年岁岁花相似，岁岁年年人不同。
寄言全盛红颜子，应怜半死白头翁。
此翁白头真可怜，伊昔红颜美少年。
公子王孙芳树下，清歌妙舞落花前。
光禄池台文锦绣，将军楼阁画神仙。
一朝卧病无相识，三春行乐在谁边？
宛转蛾眉能几时？须臾鹤发乱如丝。
但看古来歌舞地，唯有黄昏鸟雀悲。
----------------------------number 5655----------------------------
南池
南北朝
李郢
小男供饵妇搓丝，溢榼香醪倒接罹。
日出两竿鱼正食，一家欢笑在南池。
----------------------------number 5656----------------------------
清溪行
宣州清溪
南北朝
李白
清溪清我心，水色异诸水。借问新安江，见底何如此。
人行明镜中，鸟度屏风里。向晚猩猩啼，空悲远游子。
----------------------------number 5657----------------------------
无题
八岁偷照镜
南北朝
李商隐
八岁偷照镜，长眉已能画。
十岁去踏青，芙蓉作裙衩。
十二学弹筝，银甲不曾卸。
十四藏六亲，悬知犹未嫁。
十五泣春风，背面秋千下。
----------------------------number 5658----------------------------
山坡羊
道情
唐朝
宋方壶
青山相待，白云相爱，梦不到紫罗袍共黄金带。一茅斋，野花开。管甚谁家兴废谁成败，陋巷箪瓢亦乐哉。贫，气不改；达，志不改。
----------------------------number 5659----------------------------
秋词二首
南北朝
刘禹锡
自古逢秋悲寂寥，我言秋日胜春朝。
晴空一鹤排云上，便引诗情到碧霄。
山明水净夜来霜，数树深红出浅黄。
试上高楼清入骨，岂如春色嗾人狂。
----------------------------number 5660----------------------------
木兰花
燕鸿过后莺归去
清朝
晏殊
燕鸿过后莺归去。细算浮生千万绪。长于春梦几多时，散似秋云无觅处。
闻琴解佩神仙侣。挽断罗衣留不住。劝君莫作独醒人，烂醉花间应有数。
----------------------------number 5661----------------------------
杜处士好书画
清朝
苏轼
　　蜀中有杜处士
，好书画，所宝以百数。有戴嵩《牛》一轴，尤所爱，锦囊玉轴，常以自随
。一日曝书画，而一牧童见之
拊掌见笑，曰：“此画斗牛也，牛斗力在角，尾搐入两股间。今乃掉尾而斗，谬矣！”
处士笑而然之。
　　古语云：“耕当问奴，织当问婢。”不可改也。
----------------------------number 5662----------------------------
过华清宫绝句三首
南北朝
杜牧
长安回望绣成堆，山顶千门次第开。
一骑红尘妃子笑，无人知是荔枝来。
新丰绿树起黄埃，数骑渔阳探使回。
霓裳一曲千峰上，舞破中原始下来。
万国笙歌醉太平，倚天楼殿月分明。
云中乱拍禄山舞，风过重峦下笑声。
----------------------------number 5663----------------------------
把酒对月歌
魏晋
唐寅
李白前时原有月，惟有李白诗能说。
李白如今已仙去，月在青天几圆缺？
今人犹歌李白诗，明月还如李白时。
我学李白对明月，白与明月安能知！
李白能诗复能酒，我今百杯复千首。
我愧虽无李白才，料应月不嫌我丑。
我也不登天子船，我也不上长安眠。
姑苏城外一茅屋，万树梅花月满天。
梅花
一作：桃花
----------------------------number 5664----------------------------
绝句二首
南北朝
杜甫
迟日江山丽，春风花草香。泥融飞燕子，沙暖睡鸳鸯。
江碧鸟逾白，山青花欲燃。今春看又过，何日是归年。
----------------------------number 5665----------------------------
挽舟者歌
明朝
佚名
我兄征辽东，饿死青山下。今我挽龙舟，又阻隋堤道。
方今天下饥，路粮无些小。前去三千程，此身安可保！
寒骨枕荒沙，幽魂泣烟草。悲损门内妻，望断吾家老。
安得义男儿，焚此无主尸。引其孤魂回，负其白骨归！
----------------------------number 5666----------------------------
生查子
关山魂梦长
清朝
晏几道
关山魂梦长，鱼雁音尘少。两鬓可怜青，只为相思老。
归梦碧纱窗，说与人人道。真个别离难，不似相逢好。
----------------------------number 5667----------------------------
行路难三首
南北朝
李白
金樽清酒斗十千，玉盘珍羞直万钱。
停杯投箸不能食，拔剑四顾心茫然。
欲渡黄河冰塞川，将登太行雪满山。
闲来垂钓碧溪上，忽复乘舟梦日边。
行路难！行路难！多歧路，今安在？
长风破浪会有时，直挂云帆济沧海。
大道如青天，我独不得出。
羞逐长安社中儿，赤鸡白雉赌梨栗。
弹剑作歌奏苦声，曳裾王门不称情。
淮阴市井笑韩信，汉朝公卿忌贾生。
君不见昔时燕家重郭隗，拥簪折节无嫌猜。
剧辛乐毅感恩分，输肝剖胆效英才。
昭王白骨萦蔓草，谁人更扫黄金台？
行路难，归去来！
有耳莫洗颍川水，有口莫食首阳蕨。
含光混世贵无名，何用孤高比云月？
吾观自古贤达人，功成不退皆殒身。
子胥既弃吴江上，屈原终投湘水滨。
陆机雄才岂自保？李斯税驾苦不早。
华亭鹤唳讵可闻？上蔡苍鹰何足道？
君不见吴中张翰称达生，秋风忽忆江东行。
且乐生前一杯酒，何须身后千载名？
----------------------------number 5668----------------------------
段太尉逸事状
南北朝
柳宗元
　　太尉始为泾州刺史时，汾阳王以副元帅居蒲。王子晞为尚书，领行营节度使，寓军邠州，纵士卒无赖。邠人偷嗜暴恶者，卒以货窜名军伍中，则肆志，吏不得问。日群行丐取于市，不嗛，辄奋击折人手足，椎釜鬲瓮盎盈道上，袒臂徐去，至撞杀孕妇人。邠宁节度使白孝德以王故，戚不敢言。
　　太尉自州以状白府，愿计事。至则曰：“天子以生人付公理，公见人被暴害，因恬然。且大乱，若何？”孝德曰：“愿奉教。”太尉曰：“某为泾州，甚适，少事；今不忍人无寇暴死，以乱天子边事。公诚以都虞候命某者，能为公已乱，使公之人不得害。”孝德曰：“幸甚！”如太尉请。
　　既署一月，晞军士十七人入市取酒，又以刃刺酒翁，坏酿器，酒流沟中。太尉列卒取十七人，皆断头注槊上，植市门外。晞一营大噪，尽甲。孝德震恐，召太尉曰：“将奈何？”太尉曰：“无伤也！请辞于军。”孝德使数十人从太尉，太尉尽辞去。解佩刀，选老躄者一人持马，至晞门下。甲者出，太尉笑且入曰：“杀一老卒，何甲也？吾戴吾头来矣！”甲者愕。因谕曰：“尚书固负若属耶？副元帅固负若属耶？奈何欲以乱败郭氏？为白尚书，出听我言。”晞出见太尉。太尉曰：“副元帅勋塞天地，当务始终。今尚书恣卒为暴，暴且乱，乱天子边，欲谁归罪？罪且及副元帅。今邠人恶子弟以货窜名军籍中，杀害人，如是不止，几日不大乱？大乱由尚书出，人皆曰尚书倚副元帅，不戢士。然则郭氏功名，其与存者几何？”
　　言未毕，晞再拜曰：“公幸教晞以道，恩甚大，愿奉军以从。”顾叱左右曰：“皆解甲散还火伍中，敢哗者死！”太尉曰：“吾未晡食，请假设草具。”既食，曰：“吾疾作，愿留宿门下。”命持马者去，旦日来。遂卧军中。晞不解衣，戒候卒击柝卫太尉。旦，俱至孝德所，谢不能，请改过。邠州由是无祸。
　　先是，太尉在泾州为营田官。泾大将焦令谌取人田，自占数十顷，给与农，曰：“且熟，归我半。”是岁大旱，野无草，农以告谌。谌曰：“我知入数而已，不知旱也。”督责益急，农且饥死，无以偿，即告太尉。太尉判状辞甚巽，使人求谕谌。谌盛怒，召农者曰：“我畏段某耶？何敢言我！”取判铺背上，以大杖击二十，垂死，舆来庭中。太尉大泣曰：“乃我困汝！”即自取水洗去血，裂裳衣疮，手注善药，旦夕自哺农者，然后食。取骑马卖，市谷代偿，使勿知。
　　淮西寓军帅尹少荣，刚直士也。入见谌，大骂曰：“汝诚人耶？泾州野如赭，人且饥死；而必得谷，又用大杖击无罪者。段公，仁信大人也，而汝不知敬。今段公唯一马，贱卖市谷入汝，汝又取不耻。凡为人傲天灾、犯大人、击无罪者，又取仁者谷，使主人出无马，汝将何以视天地，尚不愧奴隶耶！”谌虽暴抗，然闻言则大愧流汗，不能食，曰：“吾终不可以见段公！”一夕，自恨死。
　　及太尉自泾州以司农征，戒其族：“过岐，朱泚幸致货币，慎勿纳。”及过，泚固致大绫三百匹。太尉婿韦晤坚拒，不得命。至都，太尉怒曰：“果不用吾言！”晤谢曰：“处贱无以拒也。”太尉曰：“然终不以在吾第。”以如司农治事堂，栖之梁木上。泚反，太尉终，吏以告泚，泚取视，其故封识具存。
　　太尉逸事如右。元和九年月日，永州司马员外置同正员柳宗元谨上史馆。
　　今之称太尉大节者出入，以为武人一时奋不虑死，以取名天下，不知太尉之所立如是。宗元尝出入岐周邠斄间，过真定，北上马岭，历亭障堡戍，窃好问老校退卒，能言其事。太尉为人姁姁，常低首拱手行步，言气卑弱，未尝以色待物；人视之，儒者也。遇不可，必达其志，决非偶然者。会州刺史崔公来，言信行直，备得太尉遗事，覆校无疑，或恐尚逸坠，未集太史氏，敢以状私于执事。谨状。
----------------------------number 5669----------------------------
美女篇
汉朝
曹植
美女妖且闲，采桑歧路间。
柔条纷冉冉，叶落何翩翩。
攘袖见素手，皓腕约金环。
头上金爵钗，腰佩翠琅玕。
明珠交玉体，珊瑚间木难。
罗衣何飘飘，轻裾随风还。
顾盼遗光彩，长啸气若兰。
行徒用息驾，休者以忘餐。
借问女安居，乃在城南端。
青楼临大路，高门结重关。
容华耀朝日，谁不希令颜？
媒氏何所营？玉帛不时安。
佳人慕高义，求贤良独难。
众人徒嗷嗷，安知彼所观？
盛年处房室，中夜起长叹。
----------------------------number 5670----------------------------
诉衷情
东风杨柳欲青青
清朝
晏殊
东风杨柳欲青青。烟淡雨初晴。恼他香阁浓睡，撩乱有啼莺。
眉叶细，舞腰轻。宿妆成。一春芳意，三月如风，牵系人情。
----------------------------number 5671----------------------------
西江月
世事短如春梦
清朝
朱敦儒
世事短如春梦，人情薄似秋云。不须计较苦劳心。万事原来有命。
幸遇三杯酒好，况逢一朵花新。片时欢笑且相亲。明日阴晴未定。
----------------------------number 5672----------------------------
论盛孝章书
与曹公论盛孝章书
汉朝
孔融
　　岁月不居，时节如流。五十之年，忽焉已至。公为始满，融又过二。海内知识，零落殆尽，惟会稽盛孝章尚存。其人困于孙氏，妻孥湮没，单孑独立，孤危愁苦。若使忧能伤人，此子不得复永年矣！　
　　《春秋传》曰：“诸侯有相灭亡者，桓公不能救，则桓公耻之。”今孝章，实丈夫之雄也，天下谈士，依以扬声，而身不免于幽絷，命不期于旦夕，是吾祖不当复论损益之友，而朱穆所以绝交也。公诚能驰一介之使，加咫尺之书，则孝章可致，友道可弘矣。　
　　今之少年，喜谤前辈，或能讥评孝章。孝章要为有天下大名，九牧之人，所共称叹。燕君市骏马之骨，非欲以骋道里，乃当以招绝足也。惟公匡复汉室，宗社将绝，又能正之。正之之术，实须得贤。珠玉无胫而自至者，以人好之也，况贤者之有足乎！昭王筑台以尊郭隗，隗虽小才，而逢大遇，竟能发明主之至心，故乐毅自魏往，剧辛自赵往，邹衍自齐往。向使郭隗倒悬而王不解，临溺而王不拯，则士亦将高翔远引，莫有北首燕路者矣。凡所称引，自公所知，而复有云者，欲公崇笃斯义也。因表不悉。
----------------------------number 5673----------------------------
诉衷情
夜来沉醉卸妆迟
清朝
李清照
夜来沉醉卸妆迟。梅萼插残枝。酒醒熏破春睡，梦远不成归。
人悄悄，月依依。翠帘垂。更挼残蕊，更捻余香，更得些时。
----------------------------number 5674----------------------------
美人对月
魏晋
唐寅
斜髻娇娥夜卧迟，梨花风静鸟栖枝。
难将心事和人说，说与青天明月知。
----------------------------number 5675----------------------------
醉赠刘二十八使君
南北朝
白居易
为我引杯添酒饮，与君把箸击盘歌。
诗称国手徒为尔，命压人头不奈何。
举眼风光长寂寞，满朝官职独蹉跎。
亦知合被才名折，二十三年折太多。
----------------------------number 5676----------------------------
临江仙
樱桃落尽春归去
清朝
李煜
樱桃落尽春归去，蝶翻金粉双飞。子规啼月小楼西，玉钩罗幕，惆怅暮烟垂。
别巷寂寥人散后，望残烟草低迷。炉香闲袅凤凰儿，空持罗带，回首恨依依。
----------------------------number 5677----------------------------
吊古战场文
南北朝
李华
　　浩浩乎
平沙无垠，夐不见人。河水萦带，群山纠纷。黯兮惨悴，风悲日曛。蓬断草枯，凛若霜晨。鸟飞不下，兽铤亡群。亭长告余曰：“此古战场也，常覆三军。往往鬼哭，天阴则闻。”伤心哉！秦欤汉欤？将近代欤？
　　吾闻夫齐魏徭戍，荆韩召募。万里奔走，连年暴露。沙草晨牧，河冰夜渡。地阔天长，不知归路。寄身锋刃，腷臆谁愬？秦汉而还，多事四夷，中州耗斁，无世无之。古称戎夏，不抗王师。文教失宣，武臣用奇。奇兵有异于仁义，王道迂阔而莫为。呜呼噫嘻！
　　吾想夫北风振漠，胡兵伺便。主将骄敌，期门受战。野竖旌旗，川回组练。法重心骇，威尊命贱。利镞穿骨，惊沙入面，主客相搏，山川震眩。声析江河，势崩雷电。至若穷阴凝闭，凛冽海隅，积雪没胫，坚冰在须。鸷鸟休巢，征马踟蹰。缯纩无温，堕指裂肤。当此苦寒，天假强胡，凭陵杀气，以相剪屠。径截辎重，横攻士卒。都尉新降，将军复没。尸踣巨港之岸，血满长城之窟。无贵无贱，同为枯骨。可胜言哉！鼓衰兮力竭，矢尽兮弦绝，白刃交兮宝刀折，两军蹙兮生死决。降矣哉，终身夷狄；战矣哉，暴骨沙砾。鸟无声兮山寂寂，夜正长兮风淅淅。魂魄结兮天沉沉，鬼神聚兮云幂幂。日光寒兮草短，月色苦兮霜白。伤心惨目，有如是耶！
　　吾闻之：牧用赵卒，大破林胡，开地千里，遁逃匈奴。汉倾天下，财殚力痡。任人而已，岂在多乎！周逐猃狁，北至太原。既城朔方，全师而还。饮至策勋，和乐且闲。穆穆棣棣，君臣之间。秦起长城，竟海为关。荼毒生民，万里朱殷。汉击匈奴，虽得阴山，枕骸徧野，功不补患。
　　苍苍蒸民，谁无父母？提携捧负，畏其不寿。谁无兄弟？如足如手。谁无夫妇？如宾如友。生也何恩，杀之何咎？其存其没，家莫闻知。人或有言，将信将疑。悁悁心目，寤寐见之。布奠倾觞，哭望天涯。天地为愁，草木凄悲。吊祭不至，精魂无依。必有凶年，人其流离。呜呼噫嘻！时耶命耶？从古如斯！为之奈何？守在四夷。
----------------------------number 5678----------------------------
石钟山记
清朝
苏轼
　　《水经》云：“彭蠡之口有石钟山焉。”郦元以为下临深潭，微风鼓浪，水石相搏，声如洪钟。是说也，人常疑之。今以钟磬置水中，虽大风浪不能鸣也，而况石乎！至唐李渤始访其遗踪，得双石于潭上，扣而聆之，南声函胡，北音清越，桴止响腾，余韵徐歇。自以为得之矣。然是说也，余尤疑之。石之铿然有声者，所在皆是也，而此独以钟名，何哉？
　　元丰七年六月丁丑，余自齐安舟行适临汝，而长子迈将赴饶之德兴尉，送之至湖口，因得观所谓石钟者。寺僧使小童持斧，于乱石间择其一二扣之，硿硿焉。余固笑而不信也。至莫夜月明，独与迈乘小舟，至绝壁下。大石侧立千尺，如猛兽奇鬼，森然欲搏人；而山上栖鹘，闻人声亦惊起，磔磔云霄间；又有若老人咳且笑于山谷中者，或曰此鹳鹤也。余方心动欲还，而大声发于水上，噌吰如钟鼓不绝。舟人大恐。徐而察之，则山下皆石穴罅，不知其浅深，微波入焉，涵淡澎湃而为此也。舟回至两山间，将入港口，有大石当中流，可坐百人，空中而多窍，与风水相吞吐，有窾坎镗鞳之声，与向之噌吰者相应，如乐作焉。因笑谓迈曰：“汝识之乎？噌吰者，周景王之无射也；窾坎镗鞳者，魏庄子之歌钟也。古之人不余欺也！”
　　事不目见耳闻，而臆断其有无，可乎？郦元之所见闻，殆与余同，而言之不详；士大夫终不肯以小舟夜泊绝壁之下，故莫能知；而渔工水师虽知而不能言。此世所以不传也。而陋者乃以斧斤考击而求之，自以为得其实。余是以记之，盖叹郦元之简，而笑李渤之陋也。
----------------------------number 5679----------------------------
秋日
清朝
程颢
闲来无事不从容，睡觉东窗日已红。
万物静观皆自得，四时佳兴与人同。
道通天地有形外，思入风云变态中。
富贵不淫贫贱乐，男儿到此是豪雄。
----------------------------number 5680----------------------------
郑伯克段于鄢
宋朝
左丘明
　　初，郑武公娶于申，曰武姜，生庄公及共叔段。庄公寤生，惊姜氏，故名曰寤生，遂恶之。爱共叔段，欲立之。亟请于武公，公弗许。
　　及庄公即位，为之请制。公曰：“制，岩邑也，虢叔死焉。佗邑唯命。”请京，使居之，谓之京城大叔。祭仲曰：“都城过百雉，国之害也。先王之制：大都不过参国之一，中五之一，小九之一。今京不度，非制也，君将不堪。”公曰：“姜氏欲之，焉辟害？”对曰：“姜氏何厌之有！不如早为之所，无使滋蔓，蔓难图也。蔓草犹不可除，况君之宠弟乎！”公曰：“多行不义，必自毙，子姑待之。”
　　既而大叔命西鄙北鄙贰于己。公子吕曰：“国不堪贰，君将若之何？欲与大叔，臣请事之；若弗与，则请除之。无生民心。”公曰：“无庸，将自及。”大叔又收贰以为己邑，至于廪延。子封曰：“可矣，厚将得众。”公曰：“不义，不暱，厚将崩。”
　　大叔完聚，缮甲兵，具卒乘，将袭郑。夫人将启之。公闻其期，曰：“可矣！”命子封帅车二百乘以伐京。京叛大叔段，段入于鄢，公伐诸鄢。五月辛丑，大叔出奔共。
　　书曰：“郑伯克段于鄢。”段不弟，故不言弟；如二君，故曰克；称郑伯，讥失教也；谓之郑志。不言出奔，难之也。
　　遂寘姜氏于城颍，而誓之曰：“不及黄泉，无相见也。”既而悔之。颍考叔为颍谷封人，闻之，有献于公，公赐之食，食舍肉。公问之，对曰：“小人有母，皆尝小人之食矣，未尝君之羹，请以遗之。”公曰：“尔有母遗，繄我独无！”颍考叔曰：“敢问何谓也？”公语之故，且告之悔。对曰：“君何患焉？若阙地及泉，隧而相见，其谁曰不然？”公从之。公入而赋：“大隧之中，其乐也融融！”姜出而赋：“大隧之外，其乐也洩洩。”遂为母子如初。
　　君子曰：“颍考叔，纯孝也，爱其母，施及庄公。《诗》曰：‘孝子不匮，永锡尔类。’其是之谓乎！”
----------------------------number 5681----------------------------
周郑交质
宋朝
左丘明
　　郑武公、庄公为平王卿士。王贰于虢，郑伯怨王。王曰：“无之。”故周郑交质。王子狐为质于郑，郑公子忽为质于周。
　　王崩，周人将畀虢公政。四月，郑祭足帅师取温之麦。秋，又取成周之禾。周郑交恶。
　　君子曰：“信不由中，质无益也。明恕而行，要之以礼，虽无有质，谁能间之？苟有明信，涧溪沼沚之毛，苹蘩蕴藻之菜，筐筥錡釜之器，潢污行潦之水，可荐於鬼神，可羞於王公，而况君子结二国之信，行之以礼，又焉用质？《风》有《采蘩》、《采苹》，《雅》有《行苇》、《泂酌》，昭忠信也。”
----------------------------number 5682----------------------------
石碏谏宠州吁
宋朝
左丘明
　　卫庄公娶于齐东宫得臣之妹，曰庄姜。美而无子，卫人所为赋《硕人》也。又娶于陈，曰厉妫。生孝伯，蚤死。其娣戴妫生桓公，庄姜以为己子。
　　公子州吁，嬖人之子也。有宠而好兵，公弗禁，庄姜恶之。
　　石碏谏曰：“臣闻爱子，教之以义方，弗纳于邪。骄奢淫佚，所自邪也。四者之来，宠禄过也。将立州吁，乃定之矣；若犹未也，阶之为祸。夫宠而不骄，骄而能降，降而不憾，憾而能眕者，鲜矣。且夫贱妨贵，少陵长，远间亲，新间旧，小加大，淫破义，所谓六逆也。君义，臣行，父慈，子孝，兄爱，弟敬，所谓六顺也。去顺效逆，所以速祸也。君人者，将祸是
通“事”
务去，而速之，无乃不可乎？”弗听。
　　其子厚与州吁游，禁之，不可。桓公立，乃老。
----------------------------number 5683----------------------------
臧僖伯谏观鱼
宋朝
左丘明
　　春，公将如棠观鱼者。臧僖伯谏曰：“凡物不足以讲大事，其材不足以备器用，则君不举焉。君将纳民于轨物者也。故讲事以度轨量，谓之‘轨’；取材以章物采，谓之‘物’。不轨不物，谓之乱政。乱政亟行，所以败也。故春蒐、夏苗、秋狝、冬狩，皆于农隙以讲事也。三年而治兵，入而振旅，归而饮至，以数军实。昭文章，明贵贱，辨等列，顺少长，习威仪也。鸟兽之肉不登于俎，皮革、齿牙、骨角、毛羽不登于器，则君不射，古之制也。若夫山林川泽之实，器用之资，皂隶之事，官司之守，非君所及也。”
　　公曰：“吾将略地焉。”遂往，陈鱼而观之。僖伯称疾不从。
　　书曰：“公矢鱼与棠。”非礼也，且言远地也。
----------------------------number 5684----------------------------
臧哀伯谏纳郜鼎
宋朝
左丘明
　　夏四月，取郜大鼎于宋，纳于大庙，非礼也。
　　臧哀伯谏曰：“君人者，将昭德塞违，以临照百官；犹惧或失之，故昭令德以示子孙。是以清庙茅屋，大路越，通括席，大羹不致，粢食不凿，昭其俭也；衮冕黻珽，带裳幅舄，衡紞纮綖，昭其度也；藻率鞞鞛，鞶厉游缨，昭其数也；火龙黼黻，昭其文也；五色比象，昭其物也；钖鸾和铃，昭其声也；三辰旂旗，昭其明也。夫德，俭而有度，登降有数。文物以纪之，声明以发之，以临照百官，百官于是乎戒惧，而不敢易纪律。今灭德立违，而置其赂器于大庙，以明示百官。百官象之，其又何诛焉？国家之败，由官邪也；官之失德，宠赂章也。郜鼎在庙，章孰甚焉
武王克商，迁九鼎于雒邑，义士犹或非之，而况将昭违乱之赂器于大庙。其若之何
”公不听。
----------------------------number 5685----------------------------
季梁谏追楚师
宋朝
左丘明
　　楚武王侵随，使薳章求成焉，军于瑕以待之。随人使少师董成。
　　斗伯比言于楚子曰：“吾不得志于汉东也，我则使然。我张吾三军而被吾甲兵，以武临之，彼则惧而协以谋我，故难间也。汉东之国，随为大。随张，必弃小国。小国离，楚之利也。少师侈，请羸师以张之。”熊率且比曰
“季梁在，何益？”斗伯比曰
“以为后图。少师得其君。”
　　王毁军而纳少师。少师归，请追楚师。随侯将许之。
　　季梁止之曰：“天方授楚。楚之羸，其诱我也，君何急焉？臣闻小之能敌大也，小道大淫。所谓道，忠于民而信于神也。上思利民，忠也；祝史正辞，信也。今民馁而君逞欲，祝史矫举以祭，臣不知其可也。”公曰：“吾牲牷肥腯，粢盛丰备，何则不信？”对曰：“夫民，神之主也。是以圣王先成民，而后致力于神。故奉牲以告曰‘博硕肥腯。’谓民力之普存也，谓其畜之硕大蕃滋也，谓其不疾瘯蠡也，谓其备腯咸有也。奉盛以告曰：‘洁粢丰盛。’谓其三时不害而民和年丰也。奉酒醴以告曰：‘嘉栗旨酒。’谓其上下皆有嘉德而无违心也。所谓馨香，无谗慝也。故务其三时，修其五教，亲其九族，以致其禋祀。于是乎民和而神降之福，故动则有成。今民各有心，而鬼神乏主，君虽独丰，其何福之有？君姑修政而亲兄弟之国，庶免于难。”
　　随侯惧而修政，楚不敢伐。
----------------------------number 5686----------------------------
齐桓公伐楚盟屈完
宋朝
左丘明
　　齐侯与蔡姬乘舟于囿，荡公。公惧变色；禁之，不可。公怒，归之，未之绝也。蔡人嫁之。
　　四年春，齐侯以诸侯之师侵蔡，蔡溃，遂伐楚。楚子使与师言曰：“君处北海，寡人处南海，唯是风马牛不相及也。不虞君之涉吾地也，何故？”管仲对曰：“昔召康公命我先君太公曰：‘五侯九伯，女实征之，以夹辅周室。’赐我先君履：东至于海，西至于河，南至于穆陵，北至于无棣。尔贡包茅不入，王祭不共，无以缩酒，寡人是徵；昭王南征而不复，寡人是问。”对曰：“贡之不入，寡君之罪也，敢不共给？昭王之不复，君其问诸水滨。”
　　师进，次于陉。
　　夏，楚子使屈完如师。师退，次于召陵。齐侯陈诸侯之师，与屈完乘而观之。齐侯曰：“岂不榖
是为？
先君之好是继，与不榖同好，何如？”对曰：“君惠徼福于敝邑之社稷，辱收寡君，寡君之愿也。”齐侯曰：“以此众战，谁能御之！以此攻城，何城不克！”对曰：“君若以德绥诸侯，谁敢不服？
君若以力，楚国方城以为城，汉水以为池，虽众，无所用之！”
　　屈完及诸侯盟。
----------------------------number 5687----------------------------
介之推不言禄
宋朝
左丘明
　　晋侯赏从亡者，介之推不言禄，禄亦弗及。
　　推曰：“献公之子九人，唯君在矣。惠、怀无亲，外内弃之。天未绝晋，必将有主。主晋祀者，非君而谁？天实置之，而二三子以为己力，不亦诬乎？窃人之财，犹谓之盗。况贪天之功，以为己力乎？下义其罪，上赏其奸。上下相蒙，难与处矣。”
　　其母曰：“盍亦求之？以死谁怼？”
　　对曰：“尤而效之，罪又甚焉！且出怨言，不食其食。”
　　其母曰：“亦使知之，若何？”
　　对曰：“言，身之文也。身将隐，焉用文之？是求显也。”
　　其母曰：“能如是乎？与汝偕隐。”遂隐而死。
　　晋侯求之，不获，以绵上（地名）为之田。曰：“以志吾过，且旌善人。”
----------------------------number 5688----------------------------
吕相绝秦
宋朝
左丘明
　　夏四月戊午，晋侯使吕相绝秦，曰：“昔逮我献公及穆公相好，戮力同心，申之以盟誓，重之以昏姻。天祸晋国，文公如齐，惠公如秦。无禄，献公即世。穆公不忘旧德，俾我惠公用能奉祀于晋。又不能成大勋，而为韩之师。亦悔于厥心，用集我文公。是穆之成也。
　　“文公躬擐甲胄，跋履山川，逾越险阻，征东之诸侯，虞、夏、商、周之胤，而朝诸秦，则亦既报旧德矣。郑人怒君之疆埸，我文公帅诸侯及秦围郑。秦大夫不询于我寡君，擅及郑盟。诸侯疾之，将致命于秦。文公恐惧，绥静诸侯，秦师克还无害，则是我有大造于西也。
　　“无禄，文公即世；穆为不吊，蔑死我君，寡我襄公，迭我肴地，奸绝我好，伐我保城。殄灭我费滑，散离我兄弟，挠乱我同盟，倾覆我国家。我襄公未忘君之旧勋，而惧社稷之陨，是以有淆之师。犹愿赦罪于穆公，穆公弗听，而即楚谋我。天诱其衷，成王陨命，穆公是以不克逞志于我。
　　“穆、襄即世，康、灵即位。康公，我之自出，又欲阙翦我公室，倾覆我社稷，帅我蝥贼，以来荡摇我边疆，我是以有令狐之役。康犹不悛，入我河曲，伐我涑川，俘我王官，翦我羁马，我是以有河曲之战。东道之不通，则是康公绝我好也。
　　“及君之嗣也，我君景公引领西望曰：‘庶抚我乎！’君亦不惠称盟，利吾有狄难，入我河县，焚我箕、郜，芟夷我农功，虔刘我边垂，我是以有辅氏之聚。君亦悔祸之延，而欲徼福于先君献、穆，使伯车来命我景公曰：‘吾与女同好弃恶，复脩旧德，以追念前勋。’言誓未就，景公即世，我寡君是以有令狐之会。君又不祥，背弃盟誓。白狄及君同州，君之仇雠，而我昏姻也。君来赐命曰：‘吾与女伐狄。’寡君不敢顾昏姻。畏君之威，而受命于吏。君有二心于狄，曰：‘晋将伐女。’狄应且憎，是用告我。楚人恶君之二三其德也，亦来告我曰：‘秦背令狐之盟，而来求盟于我：“昭告昊天上帝、秦三公、楚三王曰：‘余虽与晋出入，余唯利是视。’”不榖恶其无成德，是用宣之，以惩不壹。’诸侯备闻此言，斯是用痛心疾首，暱就寡人。寡人帅以听命，唯好是求。君若惠顾诸侯，矜哀寡人，而赐之盟，则寡人之愿也，其承宁诸侯以退，岂敢徼乱？君若不施大惠，寡人不佞，其不能以诸侯退矣。敢尽布之执事，俾执事实图利之。”
----------------------------number 5689----------------------------
拟行路难
其一
鲍照
奉君金卮之美酒，玳瑁玉匣之雕琴。
七彩芙蓉之羽帐，九华蒲萄之锦衾。
红颜零落岁将暮，寒光宛转时欲沉。
愿君裁悲且减思，听我抵节行路吟。
不见柏梁铜雀上，宁闻古时清吹音？
----------------------------number 5690----------------------------
宫之奇谏假道
宋朝
左丘明
　　晋侯复假道于虞以伐虢。
　　宫之奇谏曰：“虢，虞之表也。虢亡，虞必从之。晋不可启，寇不可翫。一之谓甚，其可再乎？谚所谓‘辅车相依，唇亡齿寒’者，其
虞、虢之谓也。”
　　公曰：“晋，吾宗也，岂害我哉？”
　　对曰：“大伯、虞仲，大王之昭也
。大伯不从，是以不嗣。虢仲、虢叔，王季之穆也，为文王卿士，勋在王室，藏于盟府。将虢是灭，何爱于虞！且虞能亲于桓、庄乎？其爱之也，桓、庄之族何罪？而以为戮，不唯逼乎？亲以宠逼，犹尚害之，况以国乎？”
　　公曰：“吾享祀丰洁，神必据我。”
　　对曰：“臣闻之，鬼神非人实亲，惟德是依。故《周书》曰：‘皇天无亲，惟德是辅。’又曰：‘黍稷非馨，明德惟馨。’又曰：‘民不易物，惟德繄物。’如是，则非德，民不和，神不享矣。神所冯依，将在德矣。若晋取虞，而明德以荐馨香，神其吐之乎？”
　　弗听，许晋使。
　　宫之奇以其族行，曰：“虞不腊矣。在此行也，晋不更举矣。”
　　八月甲午，晋侯围上阳，问于卜偃曰：“吾其济乎？”
　　对曰：“克之。”
　　公曰：“何时？”
　　对曰：“童谣曰：‘丙之晨，龙尾伏辰，均服振振，取虢之旂。鹑之贲贲，天策炖炖，火中成军，虢公其奔。’其九月、十月之交乎！丙子旦，日在尾，月在策，鹑火中，必是时也。”
　　冬，十二月丙子朔，晋灭虢，虢公丑奔京师。师还，馆于虞，遂袭虞，灭之
执虞公
及其大夫井伯，从媵秦穆姬。而修虞祀，且归其职贡于王，故书曰：“晋人执虞公。”罪虞公，言易也。
----------------------------number 5691----------------------------
驹支不屈于晋
宋朝
左丘明
　　会于向，将执戎子驹支。范宣子亲数诸朝。曰：“来，姜戎氏。昔秦人迫逐乃祖吾离于瓜州，乃祖吾离被苫盖，蒙荆棘，以来归我先君。我先君惠公有不腆之田，与女剖分而食之。今诸侯之事我寡君不如昔者，盖言语漏泄，则职女之由。诘朝之事，尔无与焉！与，将执女。”
　　对曰：“昔秦人负恃其众，贪于土地，逐我诸戎。惠公蠲其大德，谓我诸戎是四岳之裔胄也，毋是翦弃。赐我南鄙之田，狐狸所居，豺狼所嗥。我诸戎除翦其荆棘，驱其狐狸豺狼，以为先君不侵不叛之臣，至于今不贰。昔文公与秦伐郑，秦人窃与郑盟而舍戍焉，于是乎有肴之师。晋御其上，戎亢其下，秦师不复，我诸戎实然。譬如捕鹿，晋人角之，诸戎掎之，与晋踣之，戎何以不免？自是以来，晋之百役，与我诸戎相继于时，以从执政，犹肴志也，岂敢离逷？令官之师旅，无乃实有所阙，以携诸侯，而罪我诸戎。我诸戎饮食衣服不与华同，贽币不通，言语不达，何恶之能为？不与于会，亦无瞢焉。”赋《青蝇》而退。
　　宣子辞焉，使即事于会，成恺悌也。
----------------------------number 5692----------------------------
展喜犒师
宋朝
左丘明
　　夏，齐孝公伐我北鄙。
　　公使展喜犒师、使受命于展禽、齐侯未入竟、展喜从之，
曰：“寡君闻君亲举玉趾、将辱于敝邑，使下臣犒执事、”齐侯曰：“鲁人恐乎？”对曰：“小人恐矣，君子则否。”齐侯曰：“室如县罄、野无青草、何恃而不恐？”对曰：“恃先王之命。昔周公、
大公股肱周室、夹辅成王。成王劳之，而赐之盟，曰：‘世世子
孙无相害也！’载在盟府、大师职之、桓公是以纠合诸侯，而谋
其不协，弥缝其阙、而匡救其灾，昭旧职也、及君即位，诸侯
之望曰：‘其率桓之功、“我敝邑用是不敢保聚、曰：‘岂其嗣世
九年，而弃命废职？其若先君何？君必不然。’恃此而不恐。”齐侯乃还。
----------------------------number 5693----------------------------
齐桓下拜受胙
宋朝
左丘明
　　夏，会于葵丘，寻盟，且修好，礼也。
　　王使宰孔赐齐侯胙，曰：“天子有事于文武，使孔赐伯舅胙。”齐侯将下拜。孔曰：“且有后命。天子使孔曰：‘以伯舅耋老，加劳，赐一级，无下拜
”’对曰：“天威不违颜咫尺，小白余敢贪天子之命‘无下拜’
恐陨越于下，以遗天子羞，敢不下拜
”下，拜，登，受。
----------------------------number 5694----------------------------
寺人披见文公
宋朝
左丘明
　　吕、郤畏逼，将焚公宫而弑晋侯。寺人披请见。公使让之，且辞焉，曰：“蒲城之役，君命一宿，女即至。其后余从狄君以田渭滨，女为惠公来求杀余，命女三宿，女中宿至。虽有君命何其速也？夫袪犹在，女其行乎！”对曰：“臣谓君之入也，其知之矣。若犹未也，又将及难。君命无二，古之制也。除君之恶，唯力是视。蒲人、狄人、余何有焉？即位，其无蒲、狄乎！齐桓公置射钩，而使管仲相。君若易之，何辱命焉？行者甚众，岂唯刑臣？”公见之，以难告。晋侯潜会秦伯于王城。己丑晦，公宫火。瑕甥、郤芮不获公，乃如河上，秦伯诱而杀之。
----------------------------number 5695----------------------------
楚归晋知罃
宋朝
左丘明
　　晋人归楚公子谷臣，与连尹襄老之尸于楚，以求知罃。于是荀首佐中军矣，故楚人许之。
　　王送知罃，曰：“子其怨我乎？”对曰：“二国治戎，臣不才，不胜其任，以为俘馘。执事不以衅鼓，使归即戮，君之惠也。臣实不才，又谁敢怨？”
　　王曰：“然则德我乎？”对曰：“二国图其社稷，而求纾其民，各惩其忿，以相宥也，两释累囚，以成其好。二国有好，臣不与及，其谁敢德？”
　　王曰：“子归何以报我？”对曰：“臣不任受怨，君亦不任受德。无怨无德，不知所报。”
　　王曰：“虽然，必告不谷。”对曰：“以君之灵，累臣得归骨于晋，寡君之以为戮，死且不朽。若从君之惠而免之，以赐君之外臣首；首其请于寡君，而以戮于宗，亦死且不朽。若不获命，而使嗣宗职，次及于事，而帅偏师以脩封疆，虽遇执事，其弗敢违。其竭力致死，无有二心，以尽臣礼。所以报也！
　　王曰：“晋未可与争。”重为之礼而归之。
----------------------------number 5696----------------------------
子产坏晋馆垣
宋朝
左丘明
　　公薨之月，子产相郑伯以如晋，晋侯以我丧故，未之见也。子产使尽坏其馆之垣，而纳车马焉。
　　士文伯让之，曰：“敝邑以政刑之不修，寇盗充斥，无若诸侯之属辱在寡君者何，是以令吏人完客所馆，高其闬
闳，厚其墙垣，以无忧客使。今吾子坏之，虽从者能戒，其若异客何？以敝邑之为盟主，缮完葺墙，以待宾客。若皆毁之，其何以共命？寡君使匄请命。
　　对曰：“以敝邑褊小，介于大国，诛求无时，是以不敢宁居，悉索敝赋，以来会时事。逢执事之不闲，而未得见；又不获闻命，未知见时。不敢输币，亦不敢暴露。其输之，则君之府实也，非荐陈之，不敢输也。其暴露之，则恐燥湿之不时而朽蠹，以重敝邑之罪。侨闻文公之为盟主也，宫室卑庳，无观台榭，以崇大诸侯之馆，馆如公寝；库厩缮修，司空以时平易道路，圬人以时塓馆宫室；诸侯宾至，甸设庭燎，仆人巡宫，车马有所，宾从有代，巾车脂辖，隶人、牧、圉，各瞻其事；百官之属各展其物；公不留宾，而亦无废事；忧乐同之，事则巡之，教其不知，而恤其不足。宾至如归，无宁灾患；不畏寇盗，而亦不患燥湿。今铜鞮之宫数里，而诸侯舍于隶人，门不容车，而不可逾越；盗贼公行。而天疠不戒。宾见无时，命不可知。若又勿坏，是无所藏币以重罪也。敢请执事，将何所命之？虽君之有鲁丧，亦敝邑之忧也。若获荐币，修垣而行，君之惠也，敢惮勤劳？”
　　文伯复命。赵文子曰：“信。我实不德，而以隶人之垣以赢诸侯，是吾罪也。”使士文伯谢不敏焉。
　　晋侯见郑伯，有加礼，厚其宴好而归之。乃筑诸侯之馆。
　　叔向曰：“辞之不可以已也如是夫！子产有辞，诸侯赖之，若之何其释辞也？《诗》曰：‘辞之辑矣，民之协矣；辞之怿矣，民之莫矣。’其知之矣。”
----------------------------number 5697----------------------------
箜篌引
野田黄雀行
汉朝
曹植
置酒高殿上，亲交从我游。
中厨办丰膳，烹羊宰肥牛。
秦筝何慷慨，齐瑟和且柔。
阳阿奏奇舞，京洛出名讴。
乐饮过三爵，缓带倾庶羞。
主称千金寿，宾奉万年酬。
久要不可忘，薄终义所尤。
谦谦君子德，磬折欲何求。
惊风飘白日，光景驰西流。
盛时不再来，百年忽我遒。
生存华屋处，零落归山丘。
先民谁不死，知命复何忧？
----------------------------number 5698----------------------------
子产论尹何为邑
宋朝
左丘明
　　子皮欲使尹何为邑。子产曰：“少，未知可否。”子皮曰：“愿，吾爱之，不吾叛也。使夫往而学焉，夫亦愈知治矣。”子产曰；“不可。人之爱人，求利之也。今吾子爱人则以政。犹未能操刀而使割也，其伤实多。子之爱人，伤之而已，其谁敢求爱于子？子于郑国，栋也。栋折榱崩，侨将厌焉，敢不尽言？子有美锦，不使人学制焉。大官大邑，身之所庇也，而使学者制焉。其为美锦，不亦多乎？侨闻学而后入政，未闻以政学者也。若果行此，必有所害。譬如田猎，射御贯，则能获禽；若未尝登车射御，则败绩厌覆是惧，何暇思获？
　　子皮曰：“善哉！虎不敏。吾闻君子务知大者、远者，小人务知小者、近者。我，小人也。衣服附在吾身，我知而慎之；大官、大邑，所以庇身也，我远而慢之。微子之言，吾不知也。他日我曰：‘子为郑国，我为吾家，以庇焉，其可也。’今而后知不足。自今请虽吾家，听子而行。”子产曰：“人心之不同，如其面焉。吾岂敢谓子面如吾面乎？抑心所谓危，亦以告也。”子皮以为忠，故委政焉。子产是以能为郑国。
----------------------------number 5699----------------------------
淮中晚泊犊头
宋朝
苏舜钦
春阴垂野草青青，时有幽花一树明。
晚泊孤舟古祠下，满川风雨看潮生。
----------------------------number 5700----------------------------
绝句
人生无百岁
明朝
刘基
人生无百岁，百岁复如何？
古来英雄士，各已归山河。
----------------------------number 5701----------------------------
谏逐客书
宋朝
李斯
　　臣闻吏议逐客，窃以为过矣。昔穆公求士，西取由余于戎，东得百里奚于宛，迎蹇叔于宋，来邳豹、公孙支于晋。此五子者，不产于秦，而穆公用之，并国二十，遂霸西戎。孝公用商鞅之法，移风易俗，民以殷盛，国以富强，百姓乐用，诸侯亲服，获楚、魏之师，举地千里，至今治强。惠王用张仪之计，拔三川之地，西并巴、蜀，北收上郡，南取汉中，包九夷，制鄢、郢，东据成皋之险，割膏腴之壤，遂散六国之众，使之西面事秦，功施到今。昭王得范雎，废穰侯，逐华阳，强公室，杜私门，蚕食诸侯，使秦成帝业。此四君者，皆以客之功。由此观之，客何负于秦哉！向使四君却客而不内，疏士而不用，是使国无富利之实，而秦无强大之名也。
　　今陛下致昆山之玉，有随和之宝，垂明月之珠，服太阿之剑，乘纤离之马，建翠凤之旗，树灵鼍之鼓。此数宝者，秦不生一焉，而陛下说之，何也？必秦国之所生然后可，则是夜光之璧，不饰朝廷；犀象之器，不为玩好；郑、卫之女不充后宫，而骏良駃騠不实外厩，江南金锡不为用，西蜀丹青不为采。所以饰后宫，充下陈，娱心意，说耳目者，必出于秦然后可，则是宛珠之簪，傅玑之珥，阿缟之衣，锦绣之饰不进于前，而随俗雅化，佳冶窈窕，赵女不立于侧也。夫击瓮叩缶弹筝搏髀，而歌呼呜呜快耳者，真秦之声也；《郑》、《卫》、《桑间》，《韶》、《虞》、《武》、《象》者，异国之乐也。今弃击瓮叩缶而就《郑》、《卫》，退弹筝而取《昭》、《虞》，若是者何也？快意当前，适观而已矣。今取人则不然。不问可否，不论曲直，非秦者去，为客者逐。然则是所重者在乎色乐珠玉，而所轻者在乎人民也。此非所以跨海内、制诸侯之术也。
　　臣闻地广者粟多，国大者人众，兵强则士勇。是以泰山不让土壤，故能成其大；河海不择细流，故能就其深；王者不却众庶，故能明其德。是以地无四方，民无异国，四时充美，鬼神降福，此五帝三王之所以无敌也。今乃弃黔首以资敌国，却宾客以业诸侯，使天下之士退而不敢西向，裹足不入秦，此所谓“借寇兵而赍盗粮”者也。夫物不产于秦，可宝者多；士不产于秦，而愿忠者众。今逐客以资敌国，损民以益雠，内自虚而外树怨于诸侯，求国无危，不可得也。
泰山
一作：太山
----------------------------number 5702----------------------------
陌上桑
先秦
佚名
　　日出东南隅，照我秦氏楼。秦氏有好女，自名为罗敷。罗敷喜蚕桑，采桑城南隅。青丝为笼系，桂枝为笼钩。头上倭堕髻，耳中明月珠。缃绮为下裙，紫绮为上襦。行者见罗敷，下担捋髭须。少年见罗敷，脱帽着帩头。耕者忘其犁，锄者忘其锄。来归相怨怒，但坐观罗敷。
使君从南来，五马立踟蹰。使君遣吏往，问是谁家姝？“秦氏有好女，自名为罗敷。”“罗敷年几何？”“二十尚不足，十五颇有余”。使君谢罗敷：“宁可共载不？”罗敷前置词：“使君一何愚！使君自有妇，罗敷自有夫。”
“东方千余骑，夫婿居上头。何用识夫婿？白马从骊驹；
青丝系马尾，黄金络马头；腰中鹿卢剑，可值千万余。
十五府小吏，二十朝大夫，三十侍中郎，四十专城居。
为人洁白皙，鬑鬑颇有须。盈盈公府步，冉冉府中趋。
坐中数千人，皆言夫婿殊。”
----------------------------number 5703----------------------------
小石城山记
宋朝
柳宗元
　　自西山道口径北，逾黄茅岭而下，有二道：其一西出，寻之无所得；其一少北而东，不过四十丈，土断而川分，有积石横当其垠。其上为睥睨、梁欐之形，其旁出堡坞，有若门焉。窥之正黑，投以小石，洞然有水声，其响之激越，良久乃已。环之可上，望甚远，无土壤而生嘉树美箭，益奇而坚，其疏数偃仰，类智者所施设也。
噫！吾疑造物者之有无久矣。及是，愈以为诚有。又怪其不为之中州，而列是夷狄，更千百年不得一售其伎，是固劳而无用。神者傥不宜如是，则其果无乎？或曰：“以慰夫贤而辱于此者。”或曰：“其气之灵，不为伟人
而独为是物，故楚之南少人而多石。”是二者，余未信之。
----------------------------number 5704----------------------------
书洛阳名园记后
宋朝
李格非
　　洛阳处天下之中，挟崤渑之阻，当秦陇之襟喉，而赵魏之走集，盖四方必争之地也。天下当无事则已，有事，则洛阳先受兵。予故尝曰：“洛阳之盛衰，天下治乱之候也。”
方唐贞观、开元之间，公卿贵戚开馆列第于东都者，号千有余邸。及其乱离，继以五季之酷，其池塘竹树，兵车蹂践，废而为丘墟。高亭大榭，烟火焚燎，化而为灰烬，与唐俱灭而共亡，无馀处矣。予故尝曰：“园圃之废兴，洛阳盛衰之候也。”
且天下之治乱，候于洛阳之盛衰而知；洛阳之盛衰，候于园圃之废兴而得。则《名园记》之作，予岂徒然哉？
呜呼！公卿大夫方进于朝，放乎一己之私以自为，而忘天下之治忽，欲退享此乐，得乎？唐之末路是已。
唐之末路是
已
一作：矣
----------------------------number 5705----------------------------
秋凉晚步
宋朝
杨万里
秋气堪悲未必然，轻寒正是可人天。
绿池落尽红蕖却，荷叶犹开最小钱。
----------------------------number 5706----------------------------
稻田
唐朝
韦庄
绿波春浪满前陂，极目连云稏肥。
更被鹭鹚千点雪，破烟来入画屏飞。
----------------------------number 5707----------------------------
明日歌
魏晋
钱福
明日复明日，明日何其多。
我生待明日，万事成蹉跎。
世人若被明日累，春去秋来老将至。
若
一作：苦
朝看水东流，暮看日西坠。
百年明日能几何？请君听我明日歌。
版本一
钱鹤滩
明日复明日，明日何其多！
日日待明日，万世成蹉跎。
世人皆被明日累，明日无穷老将至。
晨昏滚滚水东流，今古悠悠日西坠。
百年明日能几何？请君听我明日歌。
版本二
文嘉
----------------------------number 5708----------------------------
秦妇吟
南北朝
韦庄
　　中和癸卯春三月，洛阳城外花如雪。东西南北路人绝，绿杨悄悄香尘灭。路旁忽见如花人，独向绿杨阴下歇。凤侧鸾欹鬓脚斜，红攒黛敛眉心折。借问女郎何处来？含颦欲语声先咽。回头敛袂谢行人，丧乱漂沦何堪说！三年陷贼留秦地，依稀记得秦中事。君能为妾解金鞍，妾亦与君停玉趾。
　　前年庚子腊月五，正闭金笼教鹦鹉。斜开鸾镜懒梳头，闲凭雕栏慵不语。忽看门外起红尘，已见街中擂金鼓。居人走出半仓惶，朝士归来尚疑误。是时西面官军入，拟向潼关为警急。皆言博野自相持，尽道贼军来未及。须臾主父乘奔至，下马入门痴似醉。适逢紫盖去蒙尘，已见白旗来匝地。
　　扶羸携幼竞相呼，上屋缘墙不知次。南邻走入北邻藏，东邻走向西邻避。北邻诸妇咸相凑，户外崩腾如走兽。轰轰混混乾坤动，万马雷声从地涌。火迸金星上九天，十二官街烟烘烔。日轮西下寒光白，上帝无言空脉脉。阴云晕气若重围，宦者流星如血色。紫气潜随帝座移，妖光暗射台星拆。家家流血如泉沸，处处冤声声动地。舞伎歌姬尽暗捐，婴儿稚女皆生弃。
　　东邻有女眉新画，倾国倾城不知价。长戈拥得上戎车，回首香闺泪盈把。旋抽金线学缝旗，才上雕鞍教走马。有时马上见良人，不敢回眸空泪下；西邻有女真仙子，一寸横波剪秋水。妆成只对镜中春，年幼不知门外事。一夫跳跃上金阶，斜袒半肩欲相耻。牵衣不肯出朱门，红粉香脂刀下死。南邻有女不记姓，昨日良媒新纳聘。琉璃阶上不闻行，翡翠帘间空见影。忽看庭际刀刃鸣，身首支离在俄顷。仰天掩面哭一声，女弟女兄同入井；北邻少妇行相促，旋拆云鬟拭眉绿。已闻击托坏高门，不觉攀缘上重屋。须臾四面火光来，欲下回梯梯又摧。烟中大叫犹求救，梁上悬尸已作灰。
　　妾身幸得全刀锯，不敢踟蹰久回顾。旋梳蝉鬓逐军行，强展蛾眉出门去。旧里从兹不得归，六亲自此无寻处。一从陷贼经三载，终日惊忧心胆碎。夜卧千重剑戟围，朝餐一味人肝脍。鸳帏纵入岂成欢？宝货虽多非所爱。蓬头垢面眉犹赤，几转横波看不得。衣裳颠倒语言异，面上夸功雕作字。柏台多半是狐精，兰省诸郎皆鼠魅。还将短发戴华簪，不脱朝衣缠绣被。翻持象笏作三公，倒佩金鱼为两史。朝闻奏对入朝堂，暮见喧呼来酒市。
　　一朝五鼓人惊起，叫啸喧呼如窃语。夜来探马入皇城，昨日官军收赤水。赤水去城一百里，朝若来兮暮应至。凶徒马上暗吞声，女伴闺中潜生喜。皆言冤愤此时销，必谓妖徒今日死。逡巡走马传声急，又道官军全阵入。大彭小彭相顾忧，二郎四郎抱鞍泣。沉沉数日无消息，必谓军前已衔璧。簸旗掉剑却来归，又道官军悉败绩。
　　四面从兹多厄束，一斗黄金一斗粟。尚让厨中食木皮，黄巢机上刲人肉。东南断绝无粮道，沟壑渐平人渐少。六军门外倚僵尸，七架
寨
营中填饿殍。长安寂寂今何有？废市荒街麦苗秀。采樵斫尽杏园花，修寨诛残御沟柳。华轩绣毂皆销散，甲第朱门无一半。含元殿上狐兔行，花萼楼前荆棘满。昔时繁盛皆埋没，举目凄凉无故物。内库烧为锦绣灰，天街踏尽公卿骨！
　　来时晓出城东陌，城外风烟如塞色。路旁时见游奕军，坡下寂无迎送客。霸陵东望人烟绝，树锁骊山金翠灭。大道俱成棘子林，行人夜宿墙匡月。明朝晓至三峰路，百万人家无一户。破落田园但有蒿，摧残竹树皆无主。路旁试问金天神，金天无语愁于人。庙前古柏有残枿，殿上金炉生暗尘。一从狂寇陷中国，天地晦冥风雨黑。案前神水咒不成，壁上阴兵驱不得。闲日徒歆奠飨恩，危时不助神通力。我今愧恧拙为神，且向山中深避匿。寰中箫管不曾闻，筵上牺牲无处觅。旋教魔鬼傍乡村，诛剥生灵过朝夕。妾闻此语愁更愁，天遣时灾非自由。神在山中犹避难，何须责望东诸侯！
　　前年又出扬震关，举头云际见荆山。如从地府到人间，顿觉时清天地闲。陕州主帅忠且贞，不动干戈唯守城。蒲津主帅能戢兵，千里晏然无犬声。朝携宝货无人问，暮插金钗唯独行。明朝又过新安东，路上乞浆逢一翁。苍苍面带苔藓色，隐隐身藏蓬荻中。问翁本是何乡曲？底事寒天霜露宿？老翁暂起欲陈辞，却坐支颐仰天哭。乡园本贯东畿县，岁岁耕桑临近甸。岁种良田二百廛，年输户税三千万。小姑惯织褐絁袍，中妇能炊红黍饭。千间仓兮万丝箱，黄巢过后犹残半。自从洛下屯师旅，日夜巡兵入村坞。匣中秋水拔青蛇，旗上高风吹白虎。入门下马若旋风，罄室倾囊如卷土。家财既尽骨肉离，今日垂年一身苦。一身苦兮何足嗟，山中更有千万家，朝饥山上寻蓬子，夜宿霜中卧荻花！
　　妾闻此老伤心语，竟日阑干泪如雨。出门惟见乱枭鸣，更欲东奔何处所？仍闻汴路舟车绝，又道彭门自相杀。野宿徒销战士魂，河津半是冤人血。适闻有客金陵至，见说江南风景异。自从大寇犯中原，戎马不曾生四鄙。诛锄窃盗若神功，惠爱生灵如赤子。城壕固护教
斆、敩、效
金汤，赋税如云送军垒。奈何四海尽滔滔，湛然一境平如砥。避难徒为阙下人，怀安却羡江南鬼。愿君举棹东复东，咏此长歌献相公。
----------------------------number 5709----------------------------
弹歌
先秦
佚名
断竹，续竹；
飞土，逐宍。
----------------------------number 5710----------------------------
沧浪歌
先秦
佚名
沧浪之水清兮，可以濯我缨；
沧浪之水浊兮，可以濯我足。
----------------------------number 5711----------------------------
戏问花门酒家翁
唐朝
岑参
老人七十仍沽酒，千壶百瓮花门口。
道傍榆荚仍似钱，摘来沽酒君肯否。
----------------------------number 5712----------------------------
少年游
离多最是
宋朝
晏几道
离多最是，东西流水，终解两相逢。
浅情终似，行云无定，犹到梦魂中。
可怜人意，薄于云水，佳会更难重。
细想从来，断肠多处，不与今番同。
----------------------------number 5713----------------------------
宿山寺
唐朝
贾岛
众岫耸寒色，精庐向此分。
流星透疏木，走月逆行云。
疏木
一作：疏水
绝顶人来少，高松鹤不群。
一僧年八十，世事未曾闻。
----------------------------number 5714----------------------------
谪岭南道中作
唐朝
李德裕
岭水争分路转迷，桄榔椰叶暗蛮溪。
愁冲毒雾逢蛇草，畏落沙虫避燕泥。
五月畲田收火米，三更津吏报潮鸡。
不堪肠断思乡处，红槿花中越鸟啼。
----------------------------number 5715----------------------------
梅雨
唐朝
柳宗元
梅实迎时雨，苍茫值晚春。
愁深楚猿夜，梦断越鸡晨。
海雾连南极，江云暗北津。
素衣今尽化，非为帝京尘。
----------------------------number 5716----------------------------
松树
唐朝
元稹
华山高幢幢，上有高高松。株株遥各各，叶叶相重重。
槐树夹道植，枝叶俱冥蒙。既无贞直干，复有罥挂虫。
何不种松树，使之摇清风。秦时已曾种，憔悴种不供。
可怜孤松意，不与槐树同。闲在高山顶，樛盘虬与龙。
屈为大厦栋，庇荫侯与公。不肯作行伍，俱在尘土中。
----------------------------number 5717----------------------------
九日登高
唐朝
刘禹锡
世路山河险，君门烟雾深。年年上高处，未省不伤心。
----------------------------number 5718----------------------------
堤上行二首
唐朝
刘禹锡
酒旗相望大堤头，堤下连樯堤上楼。
日暮行人争渡急，桨声幽轧满中流。
江南江北望烟波，入夜行人相应歌。
《桃叶》传情《竹枝》怨，水流无限月明多。
----------------------------number 5719----------------------------
华山畿
啼相忆
南北朝
佚名
啼相忆，泪如漏刻水，昼夜流不息。
----------------------------number 5720----------------------------
桑中
先秦
诗经
爰采唐矣？沬之乡矣。云谁之思？美孟姜矣。期我乎桑中，要我乎上宫，送我乎淇之上矣。
爰采麦矣？沬之北矣。云谁之思？美孟弋矣。期我乎桑中，要我乎上宫，送我乎淇之上矣。
爰采葑矣？沬之东矣。云谁之思？美孟庸矣。期我乎桑中，要我乎上宫，送我乎淇之上矣。
----------------------------number 5721----------------------------
君子于役
先秦
诗经
君子于役，不知其期。曷其至哉？鸡栖于埘。日之夕矣，羊牛下来。君子于役，如之何勿思！
君子于役，不日不月。曷其有佸？鸡栖于桀。日之夕矣，羊牛下括。君子于役，苟无饥渴？
----------------------------number 5722----------------------------
墙有茨
先秦
诗经
墙有茨，不可扫也。中冓之言，不可道也。所可道也，言之丑也。
墙有茨，不可襄也。中冓之言，不可详也。所可详也，言之长也。
墙有茨，不可束也。中冓之言，不可读也。所可读也，言之辱也。
----------------------------number 5723----------------------------
野有死麕
先秦
诗经
野有死麕，白茅包之。有女怀春，吉士诱之。
林有朴樕，野有死鹿。白茅纯束，有女如玉。
舒而脱脱兮！无感我帨兮！无使尨也吠！
----------------------------number 5724----------------------------
蝃蝀
先秦
诗经
蝃蝀在东，莫之敢指。女子有行，远父母兄弟。
朝隮于西，崇朝其雨。女子有行，远兄弟父母。
乃如之人也，怀婚姻也。大无信也，不知命也！
----------------------------number 5725----------------------------
伯兮
先秦
诗经
伯兮朅兮，邦之桀兮。伯也执殳，为王前驱。
自伯之东，首如飞蓬。岂无膏沐？谁适为容！
其雨其雨，杲杲出日。愿言思伯，甘心首疾。
焉得谖草？言树之背。愿言思伯。使我心痗。
----------------------------number 5726----------------------------
燕燕
先秦
诗经
燕燕于飞，差池其羽。之子于归，远送于野。瞻望弗及，泣涕如雨。
燕燕于飞，颉之颃之。之子于归，远于将之。瞻望弗及，伫立以泣。
燕燕于飞，下上其音。之子于归，远送于南。瞻望弗及，实劳我心。
仲氏任只，其心塞渊。终温且惠，淑慎其身。先君之思，以勖寡人。
----------------------------number 5727----------------------------
丘中有麻
先秦
诗经
丘中有麻，彼留子嗟。彼留子嗟，将其来施施。
丘中有麦，彼留子国。彼留子国，将其来食。
丘中有李，彼留之子。彼留之子，贻我佩玖。
----------------------------number 5728----------------------------
鄘风
柏舟
先秦
诗经
泛彼柏舟，在彼中河。髧彼两髦，实维我仪。
之死矢靡它。母也天只！不谅人只！
泛彼柏舟，在彼河侧。髧彼两髦，实维我特。
之死矢靡慝。母也天只！不谅人只！
----------------------------number 5729----------------------------
终风
先秦
诗经
终风且暴，顾我则笑，谑浪笑敖，中心是悼。
终风且霾，惠然肯来，莫往莫来，悠悠我思。
终风且曀，不日有曀，寤言不寐，愿言则嚏。
曀曀其阴，虺虺其雷，寤言不寐，愿言则怀。
----------------------------number 5730----------------------------
竹竿
先秦
诗经
籊籊竹竿，以钓于淇。岂不尔思？远莫致之。
泉源在左，淇水在右。女子有行，远兄弟父母。
淇水在右，泉源在左。巧笑之瑳，佩玉之傩。
淇水滺滺，桧楫松舟。驾言出游，以写我忧。
----------------------------number 5731----------------------------
芄兰
先秦
诗经
芄兰之支，童子佩觿。虽则佩觿，能不我知。容兮遂兮，垂带悸兮。
芄兰之叶，童子佩韘。虽则佩韘，能不我甲。容兮遂兮，垂带悸兮。
----------------------------number 5732----------------------------
谷风
先秦
诗经
习习谷风，以阴以雨。黾勉同心，不宜有怒。采葑采菲，无以下体？德音莫违，及尔同死。
行道迟迟，中心有违。不远伊迩，薄送我畿。谁谓荼苦，其甘如荠。宴尔新婚，如兄如弟。
泾以渭浊，湜湜其沚。宴尔新婚，不我屑以。毋逝我梁，毋发我笱。我躬不阅，遑恤我后。
就其深矣，方之舟之。就其浅矣，泳之游之。何有何亡，黾勉求之。凡民有丧，匍匐救之。
不我能畜，反以我为仇。既阻我德，贾用不售。昔育恐育鞫，及尔颠覆。既生既育，比予于毒。
我有旨蓄，亦以御冬。宴尔新婚，以我御穷。有洸有溃，既诒我肄。不念昔者，伊余来塈。
----------------------------number 5733----------------------------
大车
先秦
诗经
大车槛槛，毳衣如菼。岂不尔思？畏子不敢。
大车啍啍，毳衣如璊。岂不尔思？畏子不奔。
毂则异室，死则同穴。谓予不信，有如皎日。
----------------------------number 5734----------------------------
中谷有蓷
先秦
诗经
中谷有蓷，暵其乾矣。有女仳离，嘅其叹矣。嘅其叹矣，遇人之艰难矣！
中谷有蓷，暵其修矣。有女仳离，条其啸矣。条其啸矣，遇人之不淑矣！
中谷有蓷，暵其湿矣。有女仳离，啜其泣矣。啜其泣矣，何嗟及矣！
----------------------------number 5735----------------------------
雄雉
先秦
诗经
雄雉于飞，泄泄其羽。我之怀矣，自诒伊阻。
雄雉于飞，下上其音。展矣君子，实劳我心。
瞻彼日月，悠悠我思。道之云远，曷云能来？
百尔君子，不知德行。不忮不求，何用不臧。
----------------------------number 5736----------------------------
萚兮
先秦
诗经
萚兮萚兮，风其吹女。叔兮伯兮，倡予和女。
萚兮萚兮，风其漂女。叔兮伯兮，倡予要女。
----------------------------number 5737----------------------------
考槃
先秦
诗经
考槃在涧，硕人之宽。独寐寤言，永矢弗谖。
考槃在阿，硕人之薖。独寐寤歌，永矢弗过。
考槃在陆，硕人之轴。独寐寤宿，永矢弗告。
----------------------------number 5738----------------------------
简兮
先秦
诗经
简兮简兮，方将万舞。日之方中，在前上处。
硕人俣俣，公庭万舞。有力如虎，执辔如组。
左手执龠，右手秉翟。赫如渥赭，公言锡爵。
山有榛，隰有苓。云谁之思？西方美人。彼美人兮，西方之人兮。
----------------------------number 5739----------------------------
葛藟
先秦
诗经
绵绵葛藟，在河之浒。终远兄弟，谓他人父。谓他人父，亦莫我顾！
绵绵葛爰，在河之藟。终远兄弟，谓他人母。谓他人母，亦莫我有！
绵绵葛藟，在河之漘。终远兄弟，谓他人昆。谓他人昆，亦莫我闻！
----------------------------number 5740----------------------------
载驰
先秦
诗经
载驰载驱，归唁卫侯。驱马悠悠，言至于漕。大夫跋涉，我心则忧。
既不我嘉，不能旋反。视尔不臧，我思不远。
既不我嘉，不能旋济？视尔不臧，我思不閟。
陟彼阿丘，言采其蝱。女子善怀，亦各有行。许人尤之，众稚且狂。
我行其野，芃芃其麦。控于大邦，谁因谁极？大夫君子，无我有尤。百尔所思，不如我所之。
----------------------------number 5741----------------------------
旄丘
先秦
诗经
旄丘之葛兮，何诞之节兮。叔兮伯兮，何多日也？
何其处也？必有与也！何其久也？必有以也！
狐裘蒙戎，匪车不东。叔兮伯兮，靡所与同。
琐兮尾兮，流离之子。叔兮伯兮，褎如充耳。
----------------------------number 5742----------------------------
有女同车
先秦
诗经
有女同车，颜如舜华。将翱将翔，佩玉琼琚。彼美孟姜，洵美且都。
有女同行，颜如舜英。将翱将翔，佩玉将将。彼美孟姜，德音不忘。
----------------------------number 5743----------------------------
兔爰
先秦
诗经
有兔爰爰，雉离于罗。我生之初，尚无位我生之后，逢此百罹。尚寐无吪。
有兔爰爰，雉离于罦。我生之初，尚无造；我生之后，逢此百忧。尚寐无觉。
有兔爰爰，雉离于罿。我生之初，尚无庸；我生之后，逢此百凶。尚寐无聪。
----------------------------number 5744----------------------------
褰裳
先秦
诗经
子惠思我，褰裳涉溱。子不我思，岂无他人？狂童之狂也且！
子惠思我，褰裳涉洧。子不我思，岂无他士？狂童之狂也且！
----------------------------number 5745----------------------------
清人
先秦
诗经
清人在彭，驷介旁旁。二矛重英，河上乎翱翔。
清人在消，驷介麃麃。二矛重乔，河上乎逍遥。
清人在轴，驷介陶陶。左旋右抽，中军作好。
----------------------------number 5746----------------------------
鸡鸣
先秦
诗经
鸡既鸣矣，朝既盈矣。匪鸡则鸣，苍蝇之声。
东方明矣，朝既昌矣。匪东方则明，月出之光。
虫飞薨薨，甘与子同梦。会且归矣，无庶予子憎。
----------------------------number 5747----------------------------
遵大路
先秦
诗经
遵大路兮，掺执子之祛兮，无我恶兮，不寁故也！
遵大路兮，掺执子之手兮，无我丑兮，不寁好也！
----------------------------number 5748----------------------------
汾沮洳
先秦
诗经
彼汾沮洳，言采其莫。彼其之子，美无度。美无度，殊异乎公路。
彼汾一方，言采其桑。彼其之子，美如英。美如英，殊异乎公行。
彼汾一曲，言采其藚。彼其之子，美如玉。美如玉，殊异乎公族。
----------------------------number 5749----------------------------
大叔于田
先秦
诗经
叔于田，乘乘马。执辔如组，两骖如舞。叔在薮，火烈具举。袒裼暴虎，献于公所。将叔勿狃，戒其伤女。
叔于田，乘乘黄。两服上襄，两骖雁行。叔在薮，火烈具扬。叔善射忌，又良御忌。抑罄控忌，抑纵送忌。
叔于田，乘乘鸨。两服齐首，两骖如手。叔在薮，火烈具阜。叔马慢忌，叔发罕忌，抑释掤忌，抑鬯弓忌。
----------------------------number 5750----------------------------
狡童
先秦
诗经
彼狡童兮，不与我言兮。维子之故，使我不能餐兮。
彼狡童兮，不与我食兮。维子之故，使我不能息兮。
----------------------------number 5751----------------------------
羔裘
先秦
诗经
羔裘如濡，洵直且侯。彼其之子，舍命不渝。
羔裘豹饰，孔武有力。彼其之子，邦之司直。
羔裘晏兮，三英粲兮。彼其之子，邦之彦兮。
----------------------------number 5752----------------------------
猗嗟
先秦
诗经
猗嗟昌兮，颀而长兮。抑若扬兮，美目扬兮。巧趋跄兮，射则臧兮。
猗嗟名兮，美目清兮。仪既成兮，终日射侯，不出正兮，展我甥兮。
猗嗟娈兮，清扬婉兮。舞则选兮，射则贯兮，四矢反兮，以御乱兮。
----------------------------number 5753----------------------------
叔于田
先秦
诗经
叔于田，巷无居人。岂无居人？不如叔也。洵美且仁。
叔于狩，巷无饮酒。岂无饮酒？不如叔也。洵美且好。
叔适野，巷无服马。岂无服马？不如叔也。洵美且武。
----------------------------number 5754----------------------------
溱洧
先秦
诗经
溱与洧，方涣涣兮。士与女，方秉蕳兮。女曰观乎？士曰既且。且往观乎？洧之外，洵訏于且乐。维士与女，伊其相谑，赠之以勺药。
溱与洧，浏其清矣。士与女，殷其盈矣。女曰观乎？士曰既且。且往观乎？洧之外，洵訏于且乐。维士与女，伊其将谑，赠之以勺药。
----------------------------number 5755----------------------------
将仲子
先秦
诗经
将仲子兮，无逾我里，无折我树杞。岂敢爱之？畏我父母。仲可怀也，父母之言亦可畏也。
将仲子兮，无逾我墙，无折我树桑。岂敢爱之？畏我诸兄。仲可怀也，诸兄之言亦可畏也。
将仲子兮，无逾我园，无折我树檀。岂敢爱之？畏人之多言。仲可怀也，人之多言亦可畏也。
----------------------------number 5756----------------------------
载驱
先秦
诗经
载驱薄薄，簟茀朱鞹。
鲁道有荡，齐子发夕。
四骊济济，垂辔沵沵。
鲁道有荡，齐子岂弟。
汶水汤汤，行人彭彭。
鲁道有荡，齐子翱翔。
汶水滔滔，行人儦儦。
鲁道有荡，齐子游遨。
----------------------------number 5757----------------------------
缁衣
先秦
诗经
缁衣之宜兮，敝予又改为兮。适子之馆兮。还予授子之粲兮。
缁衣之好兮，敝予又改造兮。适子之馆兮，还予授子之粲兮。
缁衣之席兮，敝予又改作兮。适子之馆兮，还予授子之粲兮。
----------------------------number 5758----------------------------
葛屦
先秦
诗经
纠纠葛屦，可以履霜？掺掺女手，可以缝裳？要之襋之，好人服之。
好人提提，宛然左辟，佩其象揥。维是褊心，是以为刺。
----------------------------number 5759----------------------------
东门之墠
先秦
诗经
东门之墠，茹藘在阪。其室则迩，其人甚远。
东门之栗，有践家室。岂不尔思？子不我即！
----------------------------number 5760----------------------------
郑风
扬之水
先秦
诗经
扬之水，不流束楚。终鲜兄弟，维予与女。无信人之言，人实诳女。
扬之水，不流束薪。终鲜兄弟，维予二人。无信人之言，人实不信。
----------------------------number 5761----------------------------
丰
先秦
诗经
子之丰兮，俟我乎巷兮，悔予不送兮。
子之昌兮，俟我乎堂兮，悔予不将兮。
衣锦褧衣，裳锦褧裳。叔兮伯兮，驾予与行。
裳锦褧裳，衣锦褧衣。叔兮伯兮，驾予与归。
----------------------------number 5762----------------------------
敝笱
先秦
诗经
敝笱在梁，其鱼鲂鳏。齐子归止，其从如云。
敝笱在梁，其鱼鲂鱮。齐子归止，其从如雨。
敝笱在梁，其鱼唯唯。齐子归止，其从如水。
----------------------------number 5763----------------------------
东方未明
先秦
诗经
东方未明，颠倒衣裳。颠之倒之，自公召之。
东方未晞，颠倒裳衣。倒之颠之，自公令之。
折柳樊圃，狂夫瞿瞿。不能辰夜，不夙则莫。
----------------------------number 5764----------------------------
十亩之间
先秦
诗经
十亩之间兮，桑者闲闲兮，行与子还兮。
十亩之外兮，桑者泄泄兮，行与子逝兮。
----------------------------number 5765----------------------------
晨风
先秦
诗经
鴥彼晨风，郁彼北林。未见君子，忧心钦钦。如何如何，忘我实多！
山有苞栎，隰有六駮。未见君子，忧心靡乐。如何如何，忘我实多！
山有苞棣，隰有树檖。未见君子，忧心如醉。如何如何，忘我实多！
----------------------------number 5766----------------------------
春怨
伊州歌
唐朝
金昌绪
打起黄莺儿，莫教枝上啼。
啼时惊妾梦，不得到辽西。
----------------------------number 5767----------------------------
金陵图
唐朝
韦庄
谁谓伤心画不成，画人心逐世人情。
君看六幅南朝事，老木寒云满故城。
----------------------------number 5768----------------------------
杂诗三首
其三
唐朝
沈佺期
闻道黄龙戍，频年不解兵。
可怜闺里月，长在汉家营。
少妇今春意，良人昨夜情。
谁能将旗鼓，一为取龙城。
----------------------------number 5769----------------------------
酬郭给事
赠郭给事
唐朝
王维
洞门高阁霭馀辉，桃李阴阴柳絮飞。
禁里疏钟官舍晚，省中啼鸟吏人稀。
晨摇玉佩趋金殿，夕奉天书拜琐闱。
强欲从君无那老，将因卧病解朝衣。
----------------------------number 5770----------------------------
章台夜思
唐朝
韦庄
清瑟怨遥夜，绕弦风雨哀。孤灯闻楚角，残月下章台。
芳草已云暮，故人殊未来。乡书不可寄，秋雁又南回。
----------------------------number 5771----------------------------
奉和贾至舍人早朝大明宫
和贾至舍人早朝大明宫之作
唐朝
杜甫
五夜漏声催晓箭，九重春色醉仙桃。
旌旗日暖龙蛇动，宫殿风微燕雀高。
朝罢香烟携满袖，诗成珠玉在挥毫。
欲知世掌丝纶美，池上于今有凤毛。
----------------------------number 5772----------------------------
送僧归日本
唐朝
钱起
上国随缘住，来途若梦行。
浮天沧海远，去世法舟轻。
水月通禅寂，鱼龙听梵声。
惟怜一灯影，万里眼中明。
----------------------------number 5773----------------------------
登柳州城楼寄漳汀封连四州
唐朝
柳宗元
城上高楼接大荒，海天愁思正茫茫。
惊风乱飐芙蓉水，密雨斜侵薜荔墙。
岭树重遮千里目，江流曲似九回肠。
共来百越文身地，犹自音书滞一乡。
----------------------------number 5774----------------------------
谷口书斋寄杨补阙
唐朝
钱起
泉壑带茅茨，云霞生薜帷。竹怜新雨后，山爱夕阳时。
闲鹭栖常早，秋花落更迟。家童扫萝径，昨与故人期。
----------------------------number 5775----------------------------
自夏口至鹦鹉洲夕望岳阳寄源中丞
唐朝
刘长卿
汀洲无浪复无烟，楚客相思益渺然。
汉口夕阳斜渡鸟，洞庭秋水远连天。
孤城背岭寒吹角，独树临江夜泊船。
独
树
一作：“戍”
贾谊上书忧汉室，长沙谪去古今怜。
----------------------------number 5776----------------------------
赋得暮雨送李胄
赋得暮雨送李曹
唐朝
韦应物
楚江微雨里，建业暮钟时。漠漠帆来重，冥冥鸟去迟。
海门深不见，浦树远含滋。相送情无限，沾襟比散丝。
----------------------------number 5777----------------------------
绝句（游子春衫已试单）
宋朝
吴涛
游子春衫已试单，桃花飞尽野梅酸。
任来一夜蛙声歇，又作东风十日寒。
----------------------------number 5778----------------------------
感遇十二首
其四
唐朝
张九龄
孤鸿海上来，池潢不敢顾。
侧见双翠鸟，巢在三珠树。
矫矫珍木巅，得无金丸惧？
美服患人指，高明逼神恶。
今我游冥冥，弋者何所慕！
----------------------------number 5779----------------------------
感遇
幽人归独卧
唐朝
张九龄
幽人归独卧，滞虑洗孤清。
持此谢高鸟，因之传远情。
日夕怀空意，人谁感至精？
飞沈理自隔，何所慰吾诚
----------------------------number 5780----------------------------
感遇
江南有丹橘
唐朝
张九龄
江南有丹橘，经冬犹绿林。
岂伊地气暖？自有岁寒心。
可以荐嘉客，奈何阻重深。
运命惟所遇，循环不可寻。
徒言树桃李，此木岂无阴？
----------------------------number 5781----------------------------
示三子
宋朝
陈师道
去远即相忘，归近不可忍。
儿女已在眼，眉目略不省。
喜极不得语，泪尽方一唒。
了知不是梦，忽忽心未稳。
----------------------------number 5782----------------------------
连州阳山归路
宋朝
吕本中
稍离烟瘴近湘潭，疾病衰颓已不堪。
儿女不知来避地，强言风物胜江南。
----------------------------number 5783----------------------------
应诏赋得除夜
唐朝
史青
今岁今宵尽，明年明日催。寒随一夜去，春逐五更来。
气色空中改，容颜暗里回。风光人不觉，已著后园梅。
----------------------------number 5784----------------------------
酬刘柴桑
魏晋
陶渊明
穷居寡人用，时忘四运周。
榈庭多落叶，慨然知已秋。
新葵郁北牖，嘉穟养南畴。
今我不为乐，知有来岁不？
命室携童弱，良日登远游。
----------------------------number 5785----------------------------
苏堤清明即事
宋朝
吴惟信
梨花风起正清明，游子寻春半出城。
日暮笙歌收拾去，万株杨柳属流莺。
----------------------------number 5786----------------------------
留别于十一兄逖裴十三游塞垣
唐朝
李白
太公渭川水，李斯上蔡门。
钓周猎秦安黎元，小鱼鵕兔何足言。
天张云卷有时节，吾徒莫叹羝触藩。
于公白首大梁野，使人怅望何可论。
既知朱亥为壮士，且愿束心秋毫里。
秦赵虎争血中原，当去抱关救公子。
裴生览千古，龙鸾炳文章。
悲吟雨雪动林木，放书辍剑思高堂。
劝尔一杯酒，拂尔裘上霜。
尔为我楚舞，吾为尔楚歌。
且探虎穴向沙漠，鸣鞭走马凌黄河。
耻作易水别，临岐泪滂沱。
----------------------------number 5787----------------------------
送陈秀才还沙上省墓
明朝
高启
满衣血泪与尘埃，乱后还乡亦可哀。
风雨梨花寒食过，几家坟上子孙来？
----------------------------number 5788----------------------------
送人游塞
唐朝
王建
初晴天堕丝，晚色上春枝。城下路分处，边头人去时。
停车数行日，劝酒问回期。亦是茫茫客，还从此别离。
----------------------------number 5789----------------------------
晚春田园杂兴
宋朝
范成大
紫青莼菜卷荷香，玉雪芹芽拔薤长。自撷溪毛充晚供，短篷风雨宿横塘。
湖莲旧荡藕新翻，小小荷钱没涨痕。斟酌梅天风浪紧，更从外水种芦根。
胡蝶双双入菜花，日长无客到田家。鸡飞过篱犬吠窦，知有行商来买茶。
湔裙水满绿苹洲，上巳微寒懒出游。薄暮蛙声连晓闹，今年田稻十分秋。
新绿园林晓气凉，晨炊蚤出看移秧。百花飘尽桑麻小，来路风来阿魏香。
三旬蚕忌闭门中，邻曲都无步往踪。犹是晓晴风露下，采桑时节暂相逢。
污莱一棱水周围，岁岁蜗庐没半扉。不看茭青难护岸，小舟撑取葑田归。
茅针香软渐包茸，蓬櫑甘酸半染红。采采归来儿女笑，杖头高挂小筠笼。
海雨江风浪作堆，时新鱼菜逐春回。荻芽抽笋河魨上，楝子开花石首来。
谷雨如丝复似尘，煮瓶浮蜡正尝新。牡丹破萼樱桃熟，未许飞花减却春。
雨后山家起较迟，天窗晓色半熹微。老翁欹枕听莺啭，童子开门放燕飞。
乌鸟投林过客稀，前山烟暝到柴扉。小童一棹舟如叶，独自编阑鸭阵归。
----------------------------number 5790----------------------------
奉和九日幸临渭亭登高应制
唐朝
赵彦昭
秋豫凝仙览，宸游转翠华。呼鹰下鸟路，戏马出龙沙。
紫菊宜新寿，丹萸辟旧邪。须陪长久宴，岁岁奉吹花。
----------------------------number 5791----------------------------
九日水阁
宋朝
韩琦
池馆隳摧古榭荒，此延嘉客会重阳。
虽惭老圃秋容淡，且看黄花晚节香。
酒味已醇新过熟，蟹螯先实不须霜。
年来饮兴衰难强，漫有高吟力尚狂。
----------------------------number 5792----------------------------
九日感赋
清朝
秋瑾
百结愁肠郁不开，此生惆怅异乡来。
思亲堂上茱初插，忆妹窗前句乍裁。
对菊难逢元亮酒，登楼愧乏仲宣才。
良时佳节成辜负，旧日欢场半是苔。
----------------------------number 5793----------------------------
守岁
宋朝
苏轼
欲知垂尽岁，有似赴壑蛇。
修鳞半已没，去意谁能遮。
况欲系其尾，虽勤知奈何。
儿童强不睡，相守夜欢哗。
晨鸡且勿唱，更鼓畏添挝。
坐久灯烬落，起看北斗斜。
明年岂无年，心事恐蹉跎。
努力尽今夕，少年犹可夸。
----------------------------number 5794----------------------------
韩庄闸舟中七夕
清朝
姚燮
木兰桨子藕花乡，唱罢厅红晚气凉。
烟外柳丝湖外水，山眉澹碧月眉黄。
----------------------------number 5795----------------------------
送菊
宋朝
胡铨
卧病高秋留海浦，明日重阳更风雨。
杜门不出长苍苔，令我天涯心独苦。
篱角黄花亲手栽，近节如何独未开。
含芳閟采亮有以，使君昨暮徵诗来。
凌晨试遣霜根送，畚玉虽微甚珍重。
极知无意竞秋光，往作横窗岁寒供。
忆我初客天子都，西垣植此常千株，
结花年年应吹帽，始信南邦事尽殊。
愿得封培自今日，何间朱崖万家室。
秋香端不负乾坤，但愿箫管乱畴匹。
归去来兮虽得归，念归政自莫轻违。
他日采英林下酌，谁向清霜望翠微。
----------------------------number 5796----------------------------
自叙
酒瓮琴书伴病身
唐朝
杜荀鹤
酒瓮琴书伴病身，熟谙时事乐于贫。
宁为宇宙闲吟客，怕作乾坤窃禄人。
诗旨未能忘救物，世情奈值不容真。
平生肺腑无言处，白发吾唐一逸人。
----------------------------number 5797----------------------------
华下对菊
唐朝
司空图
清香裛露对高斋，泛酒偏能浣旅怀。
不似春风逞红艳，镜前空坠玉人钗。
----------------------------number 5798----------------------------
和郭主簿
其二
魏晋
陶渊明
和泽周三春，清凉素秋节。
露凝无游氛，天高肃景澈。
陵岑耸逸峰，遥瞻皆奇绝。
芳菊开林耀，青松冠岩列。
怀此贞秀姿，卓为霜下杰。
衔觞念幽人，千载抚尔诀。
检素不获展，厌厌竟良月。
----------------------------number 5799----------------------------
马诗二十三首
其十八
唐朝
李贺
伯乐向前看，旋毛在腹间。
只今掊白草，何日蓦青山？
----------------------------number 5800----------------------------
姽婳词（姽婳将军林四娘）
清朝
曹雪芹
姽婳将军林四娘，玉为肌骨铁为肠。
捐躯自报恒王后，此日青州土亦香！
----------------------------number 5801----------------------------
三闾祠（平远江山极目回）
清朝
查慎行
平远江山极目回，古祠漠漠背城开。
莫嫌举世无知己，未有庸人不忌才。
放逐肯消亡国恨？岁时犹动楚人哀！
湘兰沅芷年年绿，想见吟魂自往来。
----------------------------number 5802----------------------------
春江花月夜词
唐朝
温庭筠
玉树歌阑海云黑，花庭忽作青芜国。
秦淮有水水无情，还向金陵漾春色。
杨家二世安九重，不御华芝嫌六龙。
百幅锦帆风力满，连天展尽金芙蓉。
珠翠丁星复明灭，龙头劈浪哀笳发。
千里涵空澄水魂，万枝破鼻飘香雪。
漏转霞高沧海西，颇黎枕上闻天鸡。
鸾弦代雁曲如语，一醉昏昏天下迷。
四方倾动烟尘起，犹在浓香梦魂裹。
后主荒宫有晓莺，飞来只隔西江水。
----------------------------number 5803----------------------------
开愁歌（秋风吹地百草干）
唐朝
李贺
秋风吹地百草干，华容碧影生晚寒。
我当二十不得意，一心愁谢如枯兰。
衣如飞鹑马如狗，临歧击剑生铜吼。
旗亭下马解秋衣，请贳宜阳一壶酒。
壶中唤天云不开，白昼万里闲凄迷。
主人劝我养心骨，莫受俗物相填豗。
----------------------------number 5804----------------------------
菱荇鹅儿水
清朝
曹雪芹
杏帘招客饮，在望有山庄。
菱荇鹅儿水，桑榆燕子梁。
一畦春韭绿，十里稻花香。
盛世无饥馁，何须耕织忙。
----------------------------number 5805----------------------------
泜水
清朝
郑板桥
泜水清且浅，沙砾明可数。
漾漾浮轻波，悠悠汇远浦。
千山倒空青，乱石兀崖堵。
我来恣游泳，浩歌怀往古。
逼侧井陉道，卒列不成伍。
背水造奇谋，赤帜立赵土。
韩信购左车，张耳陋肺腑。
何不赦陈馀，与之归汉主？
----------------------------number 5806----------------------------
湖湘以竹车激水粳稻如云书此能仁院壁
宋朝
张孝祥
象龙唤不应，竹龙起行雨。
联绵十车辐，伊轧百舟橹。
转此大法轮，救汝旱岁苦。
横江锁巨石，溅瀑叠城鼓。
神机日夜运，甘泽高下普。
老农用不知，瞬息了千亩。
抱孙带黄犊，但看翠浪舞。
余波及井臼，春玉饮酡乳。
江吴夸七蹋，足茧腰背偻。
此乐殊未知，吾归当教汝。
----------------------------number 5807----------------------------
唐铙歌鼓吹曲十二首
其四
唐朝
柳宗元
泾水黄，陇野茫。
负太白，腾天狼。
有鸟鸷立，羽翼张。
钩喙决前，钜趯傍。
怒飞饥啸，翾不可当。
老雄死，子复良。
巢岐饮渭，肆翱翔。
顿地紘，提天纲。
列缺掉帜，招摇耀鋩。
鬼神来助，梦嘉祥。
脑涂原野，魄飞扬。
星辰复，恢一方。
----------------------------number 5808----------------------------
书李世南所画秋景
宋朝
苏轼
野水参差落涨痕，疏林欹倒出霜根。
扁舟一棹归何处？家在江南黄叶村。
----------------------------number 5809----------------------------
淇澳青青水一湾
清朝
郑燮
渭川千亩入秦关，淇澳青青水一湾。
两地高风来拱向，中间突兀太行山。
----------------------------number 5810----------------------------
馈岁
别岁
守岁
宋朝
苏轼
岁晚相与馈问为馈岁酒食相邀呼为别岁至除夜达旦不眠为守岁蜀之风俗如是余官于岐下岁暮思归而不可得故为此三诗以寄子由
馈岁
农功各已收，岁事得相佐。
为欢恐无及，假物不论货。
山川随出产，贫富称小大。
置盘巨鲤横，发笼双兔卧。
富人事华靡，彩绣光翻座。
贫者愧不能，微挚出舂磨。
官居故人少，里巷佳节过。
亦欲举乡风，独唱无人和。
别岁
故人适千里，临别尚迟迟。
人行犹可复，岁行那可追！
问岁安所之？远在天一涯。
已逐东流水，赴海归无时。
东邻酒初熟，西舍豕亦肥。
且为一日欢，慰此穷年悲。
勿嗟旧岁别，行与新岁辞。
去去勿回顾，还君老与衰。
守岁
欲知垂尽岁，有似赴壑蛇。
修鳞半已没，去意谁能遮？
况欲系其尾，虽勤知奈何！
儿童强不睡，相守夜讙哗。
晨鸡且勿唱，更鼓畏添挝。
坐久灯烬落，起看北斗斜。
明年岂无年？心事恐蹉跎。
努力尽今夕，少年犹可夸。
----------------------------number 5811----------------------------
送江水曹还远馆
南北朝
谢朓
高馆临荒途，清川带长陌。
上有流思人，怀旧望归客。
塘边草杂红，树际花犹白。
日暮有重城，何由尽离席！
----------------------------number 5812----------------------------
九日寄秦觏
宋朝
陈师道
疾风回雨水明霞，沙步丛祠欲暮鸦。
九日清尊欺白发，十年为客负黄花。
登高怀远心如在，向老逢辰意有加。
淮海少年天下士，可能无地落乌纱。
----------------------------number 5813----------------------------
送卢主簿
唐朝
王勃
穷途非所恨，虚室自相依。城阙居年满，琴尊俗事稀。
开襟方未已，分袂忽多违。东岩富松竹，岁暮幸同归。
----------------------------number 5814----------------------------
彭州萧使君出妓夜宴见送
唐朝
羊士谔
玉颜红烛忽惊春，微步凌波暗拂尘。
自是当歌敛眉黛，不因惆怅为行人。
----------------------------number 5815----------------------------
送韦司马别
先秦
何逊
送别临曲渚，征人慕前侣。
离言虽欲繁，离思终无绪。
悯悯分手毕，萧萧行帆举。
举帆越中流，望别上高楼。
予起南枝怨，子结北风愁。
逦逦山蔽日，汹汹浪隐舟。
隐舟邈已远，徘徊落日晚。
归衢并驾奔，别馆空筵卷。
想子敛眉去，知予衔泪返。
衔泪心依依，薄暮行人稀。
暧暧入塘港，蓬门已掩扉。
帘中看月影，竹里见萤飞。
萤飞飞不息，独愁空转侧。
北窗倒长簟，南邻夜闻织。
弃置勿复陈，重陈长叹息。
----------------------------number 5816----------------------------
送范德孺知庆州
宋朝
黄庭坚
乃翁知国如知兵，塞垣草木识威名。
敌人开户玩处女，掩耳不及惊雷霆。
平生端有活国计，百不一试薶九京。
阿兄两持庆州节，十年骐驎地上行。
潭潭大度如卧虎，边头耕桑长儿女。
折冲千里虽有余，论道经邦正要渠。
妙年出补父兄处，公自才力应时须。
春风旍旗拥万夫，幕下诸将思草枯。
智名勇功不入眼，可用折箠笞羌胡。
----------------------------number 5817----------------------------
送梓州高参军还京
唐朝
卢照邻
京洛风尘远，褒斜烟露深。北游君似智，南飞我异禽。
别路琴声断，秋山猿鸟吟。一乖青岩酌，空伫白云心。
----------------------------number 5818----------------------------
东平别前卫县李寀少府
送前卫县李宷少府
唐朝
高适
黄鸟翩翩杨柳垂，春风送客使人悲。
怨别自惊千里外，论交却忆十年时。
云开汶水孤帆远，路绕梁山匹马迟。
此地从来可乘兴，留君不住益凄其。
----------------------------number 5819----------------------------
送沈记室夜别
南北朝
范云
桂水澄夜氛，楚山清晓云。
秋风两乡怨，秋月千里分。
寒枝宁共采，霜猿行独闻。
扪萝正意我，折桂方思君。
----------------------------number 5820----------------------------
送明卿之江西
明朝
李攀龙
青枫飒飒雨凄凄，秋色遥看入楚迷。
谁向孤舟怜逐客？白云相送大江西。
----------------------------number 5821----------------------------
送七兄赴扬州帅幕
宋朝
陆游
初报边烽照石头，旋闻胡马集瓜州。
诸公谁听刍荛策，吾辈空怀畎亩忧。
急雪打窗心共碎，危楼望远涕俱流。
岂知今日淮南路，乱絮飞花送客舟。
----------------------------number 5822----------------------------
送狄宗亨
唐朝
王昌龄
秋在水清山暮蝉，洛阳树色鸣皋烟。
送君归去愁不尽，又惜空度凉风天。
----------------------------number 5823----------------------------
东城送运判马察院
宋朝
梅尧臣
春风骋巧如翦刀，先裁杨柳后杏桃。
圆尖作瓣得疏密，颜色又染燕脂牢。
黄鹂未鸣鸠欲雨，深园静墅声嗷嗷。
役徒开汴前日放，亦将决水归河槽。
都人倾望若焦渴，寒食已近沟已淘。
何当黄流与雨至，雨深一尺水一篙。
都水御史亦即喜，日夜顺疾回轻舠。
频年吴楚岁苦旱，一稔未足生脂膏。
吾愿取之勿求羡，穷鸟困兽易遯逃。
我今出城勤送子，沽酒不惜典弊袍。
数途必向睢阳去，太傅大尹皆英豪。
试乞二公评我说，万分岂不益一毛。
国给民苏自有暇，东园乃可资游遨。
----------------------------number 5824----------------------------
送郑少府入辽共赋侠客远从戎
唐朝
骆宾王
边烽警榆塞，侠客度桑干。柳叶开银镝，桃花照玉鞍。
满月临弓影，连星入剑端。不学燕丹客，空歌易水寒。
----------------------------number 5825----------------------------
送张寺丞觐知富顺监
宋朝
司马光
汉家五尺道，置吏抚南夷。
欲使文翁教，兼令孟获知。
盘馐蒟酱实，歌杂竹枝辞。
取酒须勤醉，乡关不可思。
----------------------------number 5826----------------------------
野人送朱樱
唐朝
杜甫
西蜀樱桃也自红，野人相赠满筠笼。
数回细写愁仍破，万颗匀圆讶许同。
忆昨赐沾门下省，退朝擎出大明宫。
金盘玉箸无消息，此日尝新任转蓬。
----------------------------number 5827----------------------------
西江月
送朱泮英
宋朝
谢逸
青锦缠条佩剑，紫丝络辔飞骢。入关意气喜生风。年少胸吞云梦。
金阙日高露泣，东华尘软香红。争看荀氏第三龙。春暖桃花浪涌。
----------------------------number 5828----------------------------
宣州送裴坦判官往舒州时牧欲赴官归京
唐朝
杜牧
日暖泥融雪半消，行人芳草马声骄。
九华山路云遮寺，清弋江村柳拂桥。
君意如鸿高的的，我心悬旆正摇摇。
同来不得同归去，故国逢春一寂寥！
----------------------------number 5829----------------------------
送吴先生谒惠州苏副使
宋朝
陈师道
闻名欣识面，异好有同功。
我亦惭吾子，人谁恕此公。
百年双白鬓，万里一秋风。
为说任安在，依然一秃翁。
----------------------------number 5830----------------------------
秋江送别二首
唐朝
王勃
早是他乡值早秋，江亭明月带江流。
已觉逝川伤别念，复看津树隐离舟。
归舟归骑俨成行，江南江北互相望。
谁谓波澜才一水，已觉山川是两乡。
----------------------------number 5831----------------------------
十二月十九日夜中发鄂渚晓泊汉阳亲旧携酒追送聊为短句
宋朝
黄庭坚
接淅报官府，敢违王事程。
宵征江夏县，睡起汉阳城。
邻里烦追送，杯盘泻浊清。
袛应瘴乡老，难答故人情。
----------------------------number 5832----------------------------
正月二十日往岐亭郡人潘古郭三人送余于女王城东禅庄院
宋朝
苏轼
十日春寒不出门，不知江柳已摇村。
稍闻决决流冰谷，尽放青青没烧痕。
数亩荒园留我住，半瓶浊酒待君温。
去年今日关山路，细雨梅花正断魂。
----------------------------number 5833----------------------------
空闺怨
唐朝
白居易
寒月沉沉洞房静，真珠帘外梧桐影。
秋霜欲下手先知，灯底裁缝剪刀冷。
----------------------------number 5834----------------------------
春闺思
唐朝
张仲素
袅袅城边柳，青青陌上桑。
提笼忘采叶，昨夜梦渔阳。
----------------------------number 5835----------------------------
送王郎
宋朝
黄庭坚
酌君以蒲城桑落之酒，泛君以湘累秋菊之英。
赠君以黟川点漆之墨，送君以阳关堕泪之声。
酒浇胸次之磊块，菊制短世之颓龄。
墨以传万古文章之印，歌以写一家兄弟之情。
江山千里俱头白，骨肉十年终眼青。
连床夜语鸡戒晓，书囊无底谈未了。
有功翰墨乃如此，何恨远别音书少。
炒沙作縻终不饱，缕冰文章费工巧。
要须心地收汗马，孔孟行世目杲杲。
有弟有弟力持家，妇能养姑供珍鲑。
儿大诗书女丝麻，公但读书煮春茶。
----------------------------number 5836----------------------------
春思二首（草色青青柳色黄）
唐朝
贾至
草色青青柳色黄，桃花历乱李花香。
东风不为吹愁去，春日偏能惹恨长。
红粉当垆弱柳垂，金花腊酒解酴醿。
笙歌日暮能留客，醉杀长安轻薄儿。
----------------------------number 5837----------------------------
宫怨
闺怨（柳色参差掩画楼）
唐朝
司马扎
柳色参差掩画楼，晓莺啼送满宫愁。
年年花落无人见，空逐春泉出御沟。
----------------------------number 5838----------------------------
同诸隐者夜登四明山
唐朝
施肩吾
半夜寻幽上四明，手攀松桂触云行。
相呼已到无人境，何处玉箫吹一声。
----------------------------number 5839----------------------------
感遇十二首
唐朝
张九龄
兰叶春葳蕤，桂华秋皎洁。
欣欣此生意，自尔为佳节。
谁知林栖者，闻风坐相悦。
草木有本心，何求美人折。
幽人归独卧，滞虑洗孤清。
持此谢高鸟，因之传远情。
日夕怀空意，人谁感至精？
飞沉理自隔，何所慰吾诚？
鱼游乐深池，鸟栖欲高枝。
嗟尔蜉蝣羽，薨薨亦何为。
有生岂不化，所感奚若斯。
神理日微灭，吾心安得知。
浩叹杨朱子，徒然泣路岐。
孤鸿海上来，池潢不敢顾。
侧见双翠鸟，巢在三珠树。
矫矫珍木巅，得无金丸惧？
美服患人指，高明逼神恶？
今我游冥冥，弋者何所慕！
吴越数千里，梦寐今夕见。
形骸非我亲，衾枕即乡县。
化蝶犹不识，川鱼安可羡。
海上有仙山，归期觉神变。
西日下山隐，北风乘夕流。
燕雀感昏旦，檐楹呼匹俦。
鸿鹄虽自远，哀音非所求。
贵人弃疵贱，下士尝殷忧。
众情累外物，恕己忘内修。
感叹长如此，使我心悠悠。
江南有丹橘，经冬犹绿林。
岂伊地气暖，自有岁寒心⑿。
可以荐嘉客⒀，奈何阻重深。
运命唯所遇，循环不可寻。
徒言树桃李，此木岂无阴。
永日徒离忧，临风怀蹇修。
美人何处所，孤客空悠悠。
青鸟跂不至，朱鳖谁云浮。
夜分起踯躅，时逝曷淹留。
抱影吟中夜，谁闻此叹息。
美人适异方，庭树含幽色。
白云愁不见，沧海飞无翼。
凤凰一朝来，竹花斯可食。
汉上有游女，求思安可得。
袖中一札书，欲寄双飞翼。
冥冥愁不见，耿耿徒缄忆。
紫兰秀空蹊，皓露夺幽色。
馨香岁欲晚，感叹情何极。
白云在南山，日暮长太息。
我有异乡忆，宛在云溶溶。
凭此目不觏，要之心所钟。
但欲附高鸟，安敢攀飞龙。
至精无感遇，悲惋填心胸。
归来扣寂寞，人愿天岂从？
闭门迹群化，凭林结所思。
啸叹此寒木，畴昔乃芳蕤。
朝阳凤安在，日暮蝉独悲。
浩思极中夜，深嗟欲待谁。
所怀诚已矣，既往不可追。
鼎食非吾事，云仙尝我期。
胡越方杳杳，车马何迟迟。
天壤一何异，幽嘿卧帘帷。
----------------------------number 5840----------------------------
暮秋扬子江寄孟浩然
唐朝
刘昚虚
木叶纷纷下，东南日烟霜。林山相晚暮，天海空青苍。
暝色况复久，秋声亦何长。孤舟兼微月，独夜仍越乡。
寒笛对京口，故人在襄阳。咏思劳今夕，江汉遥相望。
----------------------------number 5841----------------------------
下第后上永崇高侍郎
唐朝
高蟾
天上碧桃和露种，日边红杏倚云栽。
芙蓉生在秋江上，不向东风怨未开。
----------------------------number 5842----------------------------
送二兄入蜀
唐朝
卢照邻
关山客子路，花柳帝王城。
此中一分手，相顾怜无声。
----------------------------number 5843----------------------------
偶书（日出扶桑一丈高）
唐朝
刘叉
日出扶桑一丈高，人间万事细如毛。
野夫怒见不平处，磨损胸中万古刀。
----------------------------number 5844----------------------------
燕子楼诗三首
唐朝
张仲素
楼上残灯伴晓霜，独眠人起合欢床。
相思一夜情多少，地角天涯未是长。——张仲素
满床明月满帘霜，被冷灯残拂卧床。
燕子楼中霜月夜，秋来只为一人长。——白居易
北邙松柏锁愁烟，燕子楼中思悄然。
自埋剑履歌尘散，红袖香销已十年。——张仲素
钿晕罗衫色似烟，几回欲著即潸然。
自从不舞《霓裳曲》，叠在空箱十一年。——白居易
适看鸿雁洛阳回，又睹玄禽逼社来。
瑶瑟玉箫无意绪，任从蛛网任从灰。——张仲素
今春有客洛阳回，曾到尚书墓上来。
见说白杨堪作柱，争教红粉不成灰？——白居易
----------------------------number 5845----------------------------
夏夜宿表兄话旧
唐朝
窦叔向
夜合花开香满庭，夜深微雨醉初醒。
远书珍重何曾达，旧事凄凉不可听。
去日儿童皆长大，昔年亲友半凋零。
明朝又是孤舟别，愁见河桥酒幔青。
----------------------------number 5846----------------------------
成都曲（锦江近西烟水绿）
唐朝
张籍
锦江近西烟水绿，新雨山头荔枝熟。
万里桥边多酒家，游人爱向谁家宿。
----------------------------number 5847----------------------------
孤儿行
先秦
佚名
孤儿生，孤子遇生，命独当苦。
父母在时，乘坚车，驾驷马。
父母已去，兄嫂令我行贾。
南到九江，东到齐与鲁。
腊月来归，不敢自言苦。
头多虮虱，面目多尘土。
大兄言办饭，大嫂言视马。
上高堂，行取殿下堂。
孤儿泪下如雨。
使我朝行汲，暮得水来归。
手为错，足下无菲。
怆怆履霜，中多蒺藜。
拔断蒺藜肠肉中，怆欲悲。
泪下渫渫，清涕累累。
冬无复襦，夏无单衣。
居生不乐，不如早去，下从地下黄泉。
春气动，草萌芽。
三月蚕桑，六月收瓜。
将是瓜车，来到还家。
瓜车反覆。助我者少，啖瓜者多。
愿还我蒂，兄与嫂严。
独且急归，当兴校计。
乱曰：里中一何譊譊，愿欲寄尺书，
将与地下父母，兄嫂难与久居。
----------------------------number 5848----------------------------
康衢谣
先秦
佚名
立我臣民，莫匪尔极，
不识不知，顺帝之则。
----------------------------number 5849----------------------------
杂诗三首
杂咏三首
唐朝
王维
家住孟津河，门对孟津口。
常有江南船，寄书家中否。
君自故乡来，应知故乡事。
来日绮窗前，寒梅著花未。
已见寒梅发，复闻啼鸟声。
心心视春草，畏向阶前生。
----------------------------number 5850----------------------------
蜡辞
伊耆氏蜡辞
先秦
佚名
土反其宅，
水归其壑，
昆虫毋作，
草木归其泽！
----------------------------number 5851----------------------------
途中见杏花（一枝红杏出墙头）
唐朝
吴融
一枝红杏出墙头，墙外行人正独愁。
长得看来犹有恨，可堪逢处更难留！
林空色暝莺先到，春浅香寒蝶未游。
更忆帝乡千万树，澹烟笼日暗神州。
----------------------------number 5852----------------------------
玉真公主别馆苦雨赠卫尉张卿二首
唐朝
李白
秋坐金张馆，繁阴昼不开。
空烟迷雨色，萧飒望中来。
翳翳昏垫苦，沉沉忧恨催。
清秋何以慰，白酒盈吾杯。
吟咏思管乐，此人已成灰。
独酌聊自勉，谁贵经纶才。
弹剑谢公子，无鱼良可哀。
苦雨思白日，浮云何由卷。
稷契和天人，阴阳乃骄蹇。
秋霖剧倒井，昏雾横绝巘。
欲往咫尺途，遂成山川限。
潈潈奔溜闻，浩浩惊波转。
泥沙塞中途，牛马不可辨。
饥从漂母食，闲缀羽陵简。
园家逢秋蔬，藜藿不满眼。
蟏蛸结思幽，蟋蟀伤褊浅。
厨灶无青烟，刀机生绿藓。
投箸解鹔鹴，换酒醉北堂。
丹徒布衣者，慷慨未可量。
何时黄金盘，一斛荐槟榔。
功成拂衣去，摇曳沧洲傍。
----------------------------number 5853----------------------------
瑶池
瑶池阿母绮窗开
唐朝
李商隐
瑶池阿母绮窗开，黄竹歌声动地哀。
八骏日行三万里，穆王何事不重来。
----------------------------number 5854----------------------------
赠别
娉娉袅袅十三余
唐朝
杜牧
娉娉袅袅十三余，豆蔻梢头二月初。
春风十里扬州路，卷上珠帘总不如。
----------------------------number 5855----------------------------
别房太尉墓
唐朝
杜甫
他乡复行役，驻马别孤坟。近泪无干土，低空有断云。
对棋陪谢傅，把剑觅徐君。唯见林花落，莺啼送客闻。
----------------------------number 5856----------------------------
归嵩山作
清川带长薄
唐朝
王维
清川带长薄，车马去闲闲。流水如有意，暮禽相与还。
荒城临古渡，落日满秋山。迢递嵩高下，归来且闭关。
----------------------------number 5857----------------------------
春宿左省
花隐掖垣暮
唐朝
杜甫
花隐掖垣暮，啾啾栖鸟过。星临万户动，月傍九霄多。
不寝听金钥，因风想玉珂。明朝有封事，数问夜如何。
----------------------------number 5858----------------------------
和晋陵陆丞早春游望
唐朝
杜审言
独有宦游人，偏惊物候新。
云霞出海曙，梅柳渡江春。
淑气催黄鸟，晴光转绿蘋。
忽闻歌古调，归思欲沾巾。
----------------------------number 5859----------------------------
风雨
凄凉宝剑篇
唐朝
李商隐
凄凉宝剑篇，羁泊欲穷年。黄叶仍风雨，青楼自管弦。
新知遭薄俗，旧好隔良缘。心断新丰酒，销愁斗几千。
----------------------------number 5860----------------------------
宿桐庐江寄广陵旧游
唐朝
孟浩然
山暝闻猿愁，沧江急夜流。风鸣两岸叶，月照一孤舟。
建德非吾土，维扬忆旧游。还将两行泪，遥寄海西头。
----------------------------number 5861----------------------------
落花
芳心向春尽
唐朝
李商隐
高阁客竟去，小园花乱飞。参差连曲陌，迢递送斜晖。
肠断未忍扫，眼穿仍欲归。芳心向春尽，所得是沾衣。
----------------------------number 5862----------------------------
奉济驿重送严公四韵
唐朝
杜甫
远送从此别，青山空复情。几时杯重把，昨夜月同行。
列郡讴歌惜，三朝出入荣。江村独归处，寂寞养残生。
----------------------------number 5863----------------------------
蝉
本以高难饱
唐朝
李商隐
本以高难饱，徒劳恨费声。五更疏欲断，一树碧无情。
薄宦梗犹泛，故园芜已平。烦君最相警，我亦举家清。
----------------------------number 5864----------------------------
野望
西山白雪三城戍
唐朝
杜甫
西山白雪三城戍，南浦清江万里桥。
海内风尘诸弟隔，天涯涕泪一身遥。
惟将迟暮供多病，未有涓埃答圣朝。
惟
通：唯
跨马出郊时极目，不堪人事日萧条。
----------------------------number 5865----------------------------
奉和圣制从蓬莱向兴庆阁道中留春雨中春望之作应制
唐朝
王维
渭水自萦秦塞曲，黄山旧绕汉宫斜。
銮舆迥出千门柳，阁道回看上苑花。
云里帝城双凤阙，雨中春树万人家。
为乘阳气行时令，不是宸游玩物华。
----------------------------number 5866----------------------------
筹笔驿
猿鸟犹疑畏简书
唐朝
李商隐
猿鸟犹疑畏简书，风云常为护储胥。
徒令上将挥神笔，终见降王走传车。
管乐有才真不忝，关张无命欲何如？
他年锦里经祠庙，梁父吟成恨有余。
----------------------------number 5867----------------------------
宫词
十二楼中尽晓妆
唐朝
薛逢
十二楼中尽晓妆，望仙楼上望君王。
锁衔金兽连环冷，水滴铜龙昼漏长。
云髻罢梳还对镜，罗衣欲换更添香。
遥窥正殿帘开处，袍袴宫人扫御床。
----------------------------number 5868----------------------------
晨诣超师院读禅经
唐朝
柳宗元
汲井漱寒齿，清心拂尘服。
闲持贝叶书，步出东斋读。
真源了无取，妄迹世所逐。
遗言冀可冥，缮性何由熟。
道人庭宇静，苔色连深竹。
日出雾露馀，青松如膏沐。
澹然离言说，悟悦心自足。
----------------------------number 5869----------------------------
西施咏
西施宁久微
唐朝
王维
艳色天下重，西施宁久微。
朝为越溪女，暮作吴宫妃。
贱日岂殊众，贵来方悟稀。
邀人傅香粉，不自著罗衣。
君宠益娇态，君怜无是非。
当时浣纱伴，莫得同车归。
持谢邻家子，效颦安可希。
----------------------------number 5870----------------------------
送别
下马饮君酒
唐朝
王维
下马饮君酒，问君何所之？
君言不得意，归卧南山陲。
但去莫复问，白云无尽时。
----------------------------number 5871----------------------------
绝句
吹面不寒杨柳风
宋朝
志南
古木阴中系短篷，杖藜扶我过桥东。
沾衣欲湿杏花雨，吹面不寒杨柳风。
----------------------------number 5872----------------------------
古柏行
唐朝
杜甫
孔明庙前有老柏，柯如青铜根如石。
霜皮溜雨四十围，黛色参天二千尺。
君臣已与时际会，树木犹为人爱惜。
云来气接巫峡长，月出寒通雪山白。
忆昨路绕锦亭东，先主武侯同閟宫。
崔嵬枝干郊原古，窈窕丹青户牖空。
落落盘踞虽得地，冥冥孤高多烈风。
扶持自是神明力，正直原因造化工。
大厦如倾要梁栋，万牛回首丘山重。
不露文章世已惊，未辞翦伐谁能送？
苦心岂免容蝼蚁，香叶终经宿鸾凤。
志士幽人莫怨嗟：古来材大难为用。
----------------------------number 5873----------------------------
咏史
金粉东南十五州
清朝
龚自珍
金粉东南十五州，万重恩怨属名流。
牢盆狎客操全算，团扇才人踞上游。
避席畏闻文字狱，著书都为稻粱谋。
田横五百人安在，难道归来尽列侯？
----------------------------number 5874----------------------------
石鼓歌
唐朝
韩愈
张生手持石鼓文，劝我试作石鼓歌。
少陵无人谪仙死，才薄将奈石鼓何。
周纲凌迟四海沸，宣王愤起挥天戈。
大开明堂受朝贺，诸侯剑佩鸣相磨。
蒐于岐阳骋雄俊，万里禽兽皆遮罗。
镌功勒成告万世，凿石作鼓隳嵯峨。
从臣才艺咸第一，拣选撰刻留山阿。
雨淋日灸野火燎，鬼物守护烦撝呵。
公从何处得纸本，毫发尽备无差讹。
辞严义密读难晓，字体不类隶与蝌。
年深岂免有缺画，快剑斫断生蛟鼍。
鸾翔凤翥众仙下，珊瑚碧树交枝柯。
金绳铁索锁钮壮，古鼎跃水龙腾梭。
陋儒编诗不收入，二雅褊迫无委蛇。
孔子西行不到秦，掎摭星宿遗羲娥。
嗟余好古生苦晚，对此涕泪双滂沱。
忆昔初蒙博士征，其年始改称元和。
故人从军在右辅，为我度量掘臼科。
濯冠沐浴告祭酒，如此至宝存岂多。
毡包席裹可立致，十鼓只载数骆驼。
荐诸太庙比郜鼎，光价岂止百倍过。
圣恩若许留太学，诸生讲解得切磋。
观经鸿都尚填咽，坐见举国来奔波。
剜苔剔藓露节角，安置妥帖平不颇。
大厦深檐与盖覆，经历久远期无佗。
中朝大官老于事，讵肯感激徒媕娿。
牧童敲火牛砺角，谁复著手为摩挲。
日销月铄就埋没，六年西顾空吟哦。
羲之俗书趁姿媚，数纸尚可博白鹅。
继周八代争战罢，无人收拾理则那。
方今太平日无事，柄任儒术崇丘轲。
安能以此尚论列，愿借辩口如悬河。
石鼓之歌止于此，呜呼吾意其蹉跎。
----------------------------number 5875----------------------------
韩碑
元和天子神武姿
唐朝
李商隐
元和天子神武姿，彼何人哉轩与羲。
誓将上雪列圣耻，坐法宫中朝四夷。
淮西有贼五十载，封狼生貙貙生罴。
不据山河据平地，长戈利矛日可麾。
帝得圣相相曰度，贼斫不死神扶持。
腰悬相印作都统，阴风惨澹天王旗。
愬武古通作牙爪，仪曹外郎载笔随。
行军司马智且勇，十四万众犹虎貔。
入蔡缚贼献太庙，功无与让恩不訾。
帝曰汝度功第一，汝从事愈宜为辞。
愈拜稽首蹈且舞，金石刻画臣能为。
古者世称大手笔，此事不系于职司。
当仁自古有不让，言讫屡颔天子颐。
公退斋戒坐小阁，濡染大笔何淋漓。
点窜《尧典》《舜典》字，涂改《清庙》《生民》诗。
文成破体书在纸，清晨再拜铺丹墀。
表曰臣愈昧死上，咏神圣功书之碑。
碑高三丈字如斗，负以灵鳌蟠以螭。
句奇语重喻者少，谗之天子言其私。
长绳百尺拽碑倒，粗砂大石相磨治。
公之斯文若元气，先时已入人肝脾。
汤盘孔鼎有述作，今无其器存其辞。
呜呼圣王及圣相，相与烜赫流淳熙。
公之斯文不示后，曷与三五相攀追。
愿书万本诵万遍，口角流沫右手胝。
传之七十有二代，以为封禅玉检明堂基。
----------------------------number 5876----------------------------
山石
山石荦确行径微
唐朝
韩愈
山石荦确行径微，黄昏到寺蝙蝠飞。
升堂坐阶新雨足，芭蕉叶大栀子肥。
僧言古壁佛画好，以火来照所见稀。
铺床拂席置羹饭，疏粝亦足饱我饥。
夜深静卧百虫绝，清月出岭光入扉。
天明独去无道路，出入高下穷烟霏。
山红涧碧纷烂漫，时见松枥皆十围。
当流赤足踏涧石，水声激激风吹衣。
人生如此自可乐，岂必局束为人鞿？
鞿
一作：靰
嗟哉吾党二三子，安得至老不更归。
----------------------------number 5877----------------------------
长信怨
金井梧桐秋叶黄
唐朝
王昌龄
金井梧桐秋叶黄，珠帘不卷夜来霜。
金炉玉枕无颜色，卧听南宫清漏长。
奉帚平明金殿开，暂将团扇共裴回。
玉颜不及寒鸦色，犹带昭阳日影来。
----------------------------number 5878----------------------------
谒衡岳庙遂宿岳寺题门楼
唐朝
韩愈
五岳祭秩皆三公，四方环镇嵩当中。
火维地荒足妖怪，天假神柄专其雄。
喷云泄雾藏半腹，虽有绝顶谁能穷？
我来正逢秋雨节，阴气晦昧无清风。
潜心默祷若有应，岂非正直能感通！
须臾静扫众峰出，仰见突兀撑青空。
紫盖连延接天柱，石廪腾掷堆祝融。
森然魄动下马拜，松柏一径趋灵宫。
粉墙丹柱动光彩，鬼物图画填青红。
升阶伛偻荐脯酒，欲以菲薄明其衷。
庙令老人识神意，睢盱侦伺能鞠躬。
手持杯珓导我掷，云此最吉余难同。
窜逐蛮荒幸不死，衣食才足甘长终。
侯王将相望久绝，神纵欲福难为功。
夜投佛寺上高阁，星月掩映云曈昽。
猿鸣钟动不知曙，杲杲寒日生于东。
----------------------------number 5879----------------------------
古意
男儿事长征
唐朝
李颀
男儿事长征，少小幽燕客。
赌胜马蹄下，由来轻七尺。
杀人莫敢前，须如猬毛磔。
黄云陇底白云飞，未得报恩不能归。
辽东小妇年十五，惯弹琵琶解歌舞。
今为羌笛出塞声，使我三军泪如雨。
----------------------------number 5880----------------------------
凉州词二首
其一
唐朝
王之涣
黄河远上白云间，一片孤城万仞山。
羌笛何须怨杨柳，春风不度玉门关。
----------------------------number 5881----------------------------
老将行
唐朝
王维
少年十五二十时，步行夺得胡马骑。
射杀中山白额虎，肯数邺下黄须儿！
一身转战三千里，一剑曾当百万师。
汉兵奋迅如霹雳，虏骑崩腾畏蒺藜。
卫青不败由天幸，李广无功缘数奇。
自从弃置便衰朽，世事蹉跎成白首。
昔时飞箭无全目，今日垂杨生左肘。
路旁时卖故侯瓜，门前学种先生柳。
苍茫古木连穷巷，寥落寒山对虚牖。
誓令疏勒出飞泉，不似颍川空使酒。
贺兰山下阵如云，羽檄交驰日夕闻。
节使三河募年少，诏书五道出将军。
试拂铁衣如雪色，聊持宝剑动星文。
愿得燕弓射大将，耻令越甲鸣吾军。
莫嫌旧日云中守，犹堪一战取功勋。
----------------------------number 5882----------------------------
桃源行
渔舟逐水爱山春
唐朝
王维
渔舟逐水爱山春，两岸桃花夹古津。
坐看红树不知远，行尽青溪不见人。
山口潜行始隈隩，山开旷望旋平陆。
遥看一处攒云树，近入千家散花竹。
樵客初传汉姓名，居人未改秦衣服。
居人共住武陵源，还从物外起田园。
月明松下房栊静，日出云中鸡犬喧。
惊闻俗客争来集，竞引还家问都邑。
平明闾巷扫花开，薄暮渔樵乘水入。
初因避地去人间，及至成仙遂不还。
峡里谁知有人事，世中遥望空云山。
不疑灵境难闻见，尘心未尽思乡县。
出洞无论隔山水，辞家终拟长游衍。
自谓经过旧不迷，安知峰壑今来变。
当时只记入山深，青溪几度到云林。
春来遍是桃花水，不辨仙源何处寻。
----------------------------number 5883----------------------------
哀江头
少陵野老吞声哭
唐朝
杜甫
少陵野老吞声哭，春日潜行曲江曲。
江头宫殿锁千门，细柳新蒲为谁绿？
忆昔霓旌下南苑，苑中万物生颜色。
昭阳殿里第一人，同辇随君侍君侧。
辇前才人带弓箭，白马嚼啮黄金勒。
翻身向天仰射云，一笑正坠双飞翼。
明眸皓齿今何在？血污游魂归不得。
清渭东流剑阁深，去住彼此无消息。
人生有情泪沾臆，江水江花岂终极！
黄昏胡骑尘满城，欲往城南望城北。
----------------------------number 5884----------------------------
哀王孙
长安城头头白乌
唐朝
杜甫
长安城头头白乌，夜飞延秋门上呼。
又向人家啄大屋，屋底达官走避胡。
金鞭断折九马死，骨肉不得同驰驱。
腰下宝玦青珊瑚，可怜王孙泣路隅。
问之不肯道姓名，但道困苦乞为奴。
已经百日窜荆棘，身上无有完肌肤。
高帝子孙尽隆准，龙种自与常人殊。
豺狼在邑龙在野，王孙善保千金躯。
不敢长语临交衢，且为王孙立斯须。
昨夜东风吹血腥，东来橐驼满旧都。
朔方健儿好身手，昔何勇锐今何愚。
窃闻天子已传位，圣德北服南单于。
花门剺面请雪耻，慎勿出口他人狙。
哀哉王孙慎勿疏，五陵佳气无时无。
----------------------------number 5885----------------------------
断句
白云满鄣来
魏晋
刘昶
白云满鄣来，黄尘暗天起。
关山四面绝，故乡几千里。
----------------------------number 5886----------------------------
柳
晓带轻烟间杏花
宋朝
寇准
晓带轻烟间杏花，晚凝深翠拂平沙。
长条别有风流处，密映钱塘苏小家。
----------------------------number 5887----------------------------
侍宴咏石榴
唐朝
孔绍安
可惜庭中树，移根逐汉臣。
只为来时晚，花开不及春。
----------------------------number 5888----------------------------
落花
坠素翻红各自伤
宋朝
宋祁
坠素翻红各自伤，青楼烟雨忍相忘。
将飞更作回风舞，已落犹成半面妆。
沧海客归珠有泪，章台人去骨遗香。
可能无意传双蝶，尽付芳心与蜜房。
----------------------------number 5889----------------------------
关山月
关山三五月
先秦
徐陵
关山三五月，客子忆秦川。
思妇高楼上，当窗应未眠。
星旗映疏勒，云陈上祈连。
战气今如此，从军复几年。
----------------------------number 5890----------------------------
禾熟
百里西风禾黍香
宋朝
孔平仲
百里西风禾黍香，鸣泉落窦谷登场。
老牛粗了耕耘债，啮草坡头卧夕阳。
----------------------------number 5891----------------------------
寄内
试说途中景
宋朝
孔平仲
试说途中景，方知别后心。
行人日暮少，风雪乱山深。
----------------------------number 5892----------------------------
春日
一春略无十日晴
宋朝
汪藻
一春略无十日晴，处处浮云将雨行。
野田春水碧于镜，人影渡傍鸥不惊。
桃花嫣然出篱笑，似开未开最有情。
茅茨烟暝客衣湿，破梦午鸡啼一声。
----------------------------number 5893----------------------------
春日
一夕轻雷落万丝
宋朝
秦观
一夕轻雷落万丝，霁光浮瓦碧参差。
有情芍药含春泪，无力蔷薇卧晓枝。
----------------------------number 5894----------------------------
雨晴
宋朝
陈与义
天缺西南江面清，纤云不动小滩横。
墙头语鹊衣犹湿，楼外残雷气未平。
尽取微凉供稳睡，急搜奇句报新晴。
今宵绝胜无人共，卧看星河尽意明。
----------------------------number 5895----------------------------
咏牡丹（独立东风看牡丹）
宋朝
陈与义
一自胡尘入汉关，十年伊洛路漫漫。
青墩溪畔龙钟客，独立东风看牡丹。
----------------------------number 5896----------------------------
山中
万里念将归
唐朝
王勃
长江悲已滞，万里念将归。
况属高风晚，山山黄叶飞。
----------------------------number 5897----------------------------
从军行
烽火照西京
唐朝
杨炯
烽火照西京，心中自不平。牙璋辞凤阙，铁骑绕龙城。
雪暗凋旗画，风多杂鼓声。宁为百夫长，胜作一书生。
----------------------------number 5898----------------------------
绝句
春风花草香
唐朝
杜甫
迟日江山丽，春风花草香。
泥融飞燕子，沙暖睡鸳鸯。
----------------------------number 5899----------------------------
对雪
六出飞花入户时
唐朝
高骈
六出飞花入户时，坐看青竹变琼枝。
如今好上高楼望，盖尽人间恶路岐。
----------------------------number 5900----------------------------
琴台
唐朝
杜甫
司马相如宅在州西笮桥，北有琴台
茂陵多病后，尚爱卓文君。酒肆人间世，琴台日暮云。
野花留宝靥，蔓草见罗裙。归凤求皇意，寥寥不复闻。
----------------------------number 5901----------------------------
咏史二首
其二
唐朝
李商隐
历览前贤国与家，成由勤俭破由奢。
何须琥珀方为枕，岂得真珠始是车。
远去不逢青海马，力穷难拔蜀山蛇。
几人曾预南熏曲，终古苍梧哭翠华。
----------------------------number 5902----------------------------
马嵬（莫唱当年长恨歌）
清朝
袁枚
莫唱当年长恨歌，人间亦自有银河。
石壕村里夫妻别，泪比长生殿上多。
----------------------------number 5903----------------------------
夜坐吟（冬夜夜寒觉夜长）
唐朝
李白
冬夜夜寒觉夜长，沉吟久坐坐北堂。
冰合井泉月入闺，金缸青凝照悲啼。
金缸灭，啼转多。掩妾泪，听君歌。
歌有声，妾有情。情声合，两无违。
一语不入意，从君万曲梁尘飞。
----------------------------number 5904----------------------------
剑客
述剑
唐朝
贾岛
十年磨一剑，霜刃未曾试。
今日把示君，谁有不平事？
----------------------------number 5905----------------------------
杨叛儿
唐朝
李白
君歌杨叛儿，妾劝新丰酒。
何许最关人，乌啼白门柳。
乌啼隐杨花，君醉留妾家。
博山炉中沉香火，双烟一气凌紫霞。
----------------------------number 5906----------------------------
君子有所思行
唐朝
李白
紫阁连终南，青冥天倪色。
凭崖望咸阳，宫阙罗北极。
万井惊画出，九衢如弦直。
渭水银河清，横天流不息。
朝野盛文物，衣冠何翕赩。
厩马散连山，军容威绝域。
伊皋运元化，卫霍输筋力。
歌钟乐未休，荣去老还逼。
圆光过满缺，太阳移中昃。
不散东海金，何争西飞匿。
无作牛山悲，恻怆泪沾臆。
----------------------------number 5907----------------------------
征妇怨（九月匈奴杀边将）
唐朝
张籍
九月匈奴杀边将，汉军全没辽水上。
万里无人收白骨，家家城下招魂葬。
妇人依倚子与夫，同居贫贱心亦舒。
夫死战场子在腹，妾身虽存如昼烛。
----------------------------number 5908----------------------------
阳春歌（长安白日照春空）
唐朝
李白
长安白日照春空，绿杨结烟垂袅风。
披香殿前花始红，流芳发色绣户中。
绣户中，相经过。
飞燕皇后轻身舞，紫宫夫人绝世歌。
圣君三万六千日，岁岁年年奈乐何。
----------------------------number 5909----------------------------
如意娘（看朱成碧思纷纷）
唐朝
武则天
看朱成碧思纷纷，憔悴支离为忆君。
不信比来长下泪，开箱验取石榴裙。
----------------------------number 5910----------------------------
山人劝酒（劝酒相欢不知老）
唐朝
李白
苍苍云松，落落绮皓。
春风尔来为阿谁，蝴蝶忽然满芳草。
秀眉霜雪颜桃花，骨青髓绿长美好。
称是秦时避世人，劝酒相欢不知老。
各守麋鹿志，耻随龙虎争。
欻起佐太子，汉王乃复惊。
顾谓戚夫人，彼翁羽翼成。
归来商山下，泛若云无情。
举觞酹巢由，洗耳何独清。
浩歌望嵩岳，意气还相倾。
----------------------------number 5911----------------------------
重别周尚书（阳关万里道）
先秦
庾信
阳关万里道，不见一人归。
惟有河边雁，秋来南向飞。
----------------------------number 5912----------------------------
大堤曲（花开大堤暖）
唐朝
李白
汉水临襄阳，花开大堤暖。
佳期大堤下，泪向南云满。
春风无复情，吹我梦魂散。
不见眼中人，天长音信断。
----------------------------number 5913----------------------------
秋思（日长似岁闲方觉）
宋朝
陆游
利欲驱人万火牛，江湖浪迹一沙鸥。
日长似岁闲方觉，事大如天醉亦休。
砧杵敲残深巷月，井梧摇落故园秋。
欲舒老眼无高处，安得元龙百尺楼。
----------------------------number 5914----------------------------
秋思（春阳如昨日）
唐朝
李白
春阳如昨日，碧树鸣黄鹂。
芜然蕙草暮，飒尔凉风吹。
天秋木叶下，月冷莎鸡悲。
坐愁群芳歇，白露凋华滋。
----------------------------number 5915----------------------------
九日蓝田崔氏庄
唐朝
杜甫
老去悲秋强自宽，兴来今日尽君欢。
羞将短发还吹帽，笑倩旁人为正冠。
蓝水远从千涧落，玉山高并两峰寒。
明年此会知谁健？醉把茱萸仔细看。
----------------------------number 5916----------------------------
浣溪沙
红桥
清朝
王士祯
北郭清溪一带流，红桥风物眼中秋，绿杨城郭是扬州。
西望雷塘何处是？香魂零落使人愁，淡烟芳草旧迷楼。
----------------------------number 5917----------------------------
赠道者（窗中忽有鹤飞声）
唐朝
刘沧
窗中忽有鹤飞声，方士因知道欲成。
来取图书安枕里，便驱鸡犬向山行。
花开深洞仙门小，路过悬桥羽节轻。
送客自伤身易老，不知何处待先生。
----------------------------number 5918----------------------------
春日西湖寄谢法曹韵
宋朝
欧阳修
西湖春色归，春水绿於染。
群芳烂不收，东风落如糁。
参军春思乱如云，白发题诗愁送春。
遥知湖上一樽酒，能忆天涯万里人。
万里思春尚有情，忽逢春至客心惊。
雪消门外千山绿，花发江边二月晴。
少年把酒逢春色，今日逢春头已白。
异乡物态与人殊，惟有东风旧相识。
原版
酒逢知己千杯少，话不投机半句多。
遥知湖上一樽酒，能忆天涯万里人。
后人修改版
----------------------------number 5919----------------------------
江亭夜月送别二首
唐朝
王勃
江送巴南水，山横塞北云。
津亭秋月夜，谁见泣离群？
乱烟笼碧砌，飞月向南端。
寂寞离亭掩，江山此夜寒。
----------------------------number 5920----------------------------
关山月（三十从军今白发）
宋朝
陆游
和戎诏下十五年，将军不战空临边。
朱门沉沉按歌舞，厩马肥死弓断弦。
戍楼刁斗催落月，三十从军今白发。
笛里谁知壮士心，沙头空照征人骨。
中原干戈古亦闻，岂有逆胡传子孙！
遗民忍死望恢复，几处今宵垂泪痕。
----------------------------number 5921----------------------------
上之回（三十六离宫）
唐朝
李白
三十六离宫，楼台与天通。
阁道步行月，美人愁烟空。
恩疏宠不及，桃李伤春风。
淫乐意何极，金舆向回中。
万乘出黄道，千旗扬彩虹。
前军细柳北，后骑甘泉东。
岂问渭川老，宁邀襄野童。
但慕瑶池宴，归来乐未穷。
----------------------------number 5922----------------------------
久别离（别来几春未还家）
唐朝
李白
别来几春未还家，玉窗五见樱桃花。
况有锦字书，开缄使人嗟。
至此肠断彼心绝。
云鬟绿鬓罢梳结，愁如回飙乱白雪。
去年寄书报阳台，今年寄书重相催。
东风兮东风，为我吹行云使西来。
待来竟不来，落花寂寂委青苔。
----------------------------number 5923----------------------------
送郑十八虔贬台州司户伤其临老陷贼之故阙为面别情见于诗
唐朝
杜甫
郑公樗散鬓成丝，酒后常称老画师。
万里伤心严谴日，百年垂死中兴时。
苍惶已就长途往，邂逅无端出饯迟。
便与先生应永诀，九重泉路尽交期。
----------------------------number 5924----------------------------
杜侍御送贡物戏赠
唐朝
张谓
铜柱朱崖道路难，伏波横海旧登坛。
越人自贡珊瑚树，汉使何劳獬豸冠。
疲马山中愁日晚，孤舟江上畏春寒。
由来此货称难得，多恐君王不忍看。
----------------------------number 5925----------------------------
门有车马客行
魏晋
陆机
门有车马客，驾言发故乡。
念君久不归，濡迹涉江湘。
投袂赴门涂，揽衣不及裳。
拊膺携客泣，掩泪叙温凉。
借问邦族间，恻怆论存亡。
亲友多零落，旧齿皆凋丧。
市朝互迁易，城阙或丘荒。
坟垄日月多，松柏郁茫茫。
天道信崇替，人生安得长。
慷慨惟平生，俯仰独悲伤。
----------------------------number 5926----------------------------
悼伤后赴东蜀辟至散关遇雪
唐朝
李商隐
剑外从军远，无家与寄衣。
散关三尺雪，回梦旧鸳机。
----------------------------number 5927----------------------------
幽涧泉（幽涧愀兮流泉深）
唐朝
李白
拂彼白石，弹吾素琴。
幽涧愀兮流泉深，善手明徽高张清。
心寂历似千古，松飕飗兮万寻。
中见愁猿吊影而危处兮，叫秋木而长吟。
客有哀时失职而听者，泪淋浪以沾襟。
乃缉商缀羽，潺湲成音。
吾但写声发情于妙指，殊不知此曲之古今。
幽涧泉，鸣深林。
----------------------------number 5928----------------------------
独不见（白马谁家子）
唐朝
李白
白马谁家子，黄龙边塞儿。
天山三丈雪，岂是远行时。
春蕙忽秋草，莎鸡鸣西池。
风摧寒棕响，月入霜闺悲。
忆与君别年，种桃齐蛾眉。
桃今百馀尺，花落成枯枝。
终然独不见，流泪空自知。
----------------------------number 5929----------------------------
和李秀才边庭四时怨
其四
唐朝
卢汝弼
朔风吹雪透刀瘢，饮马长城窟更寒。
半夜火来知有敌，一时齐保贺兰山。
----------------------------number 5930----------------------------
白云歌送刘十六归山
唐朝
李白
楚山秦山皆白云，白云处处长随君。
长随君，君入楚山里，云亦随君渡湘水。
湘水上，女萝衣，白云堪卧君早归。
----------------------------number 5931----------------------------
癸未八月十四日至十六夜月色皆佳
宋朝
曾几
年年岁岁望中秋，岁岁年年雾雨愁。
凉月风光三夜好，老夫怀抱一生休。
明时谅费银河洗，缺处应须玉斧修。
京洛胡尘满人眼，不知能似浙江不。
----------------------------number 5932----------------------------
春雪（飞雪带春风）
唐朝
刘方平
飞雪带春风，裴回乱绕空。
君看似花处，偏在洛阳东。
----------------------------number 5933----------------------------
送李副使赴碛西官军
唐朝
岑参
火山六月应更热，赤亭道口行人绝。
知君惯度祁连城，岂能愁见轮台月。
脱鞍暂入酒家垆，送君万里西击胡。
功名祗向马上取，真是英雄一丈夫。
----------------------------number 5934----------------------------
为薛台悼亡
唐朝
白居易
半死梧桐老病身，重泉一念一伤神。
手携稚子夜归院，月冷空房不见人。
----------------------------number 5935----------------------------
丁督护歌（云阳上征去）
唐朝
李白
云阳上征去，两岸饶商贾。
吴牛喘月时，拖船一何苦。
水浊不可饮，壶浆半成土。
一唱都护歌，心摧泪如雨。
万人凿盘石，无由达江浒。
君看石芒砀，掩泪悲千古。
----------------------------number 5936----------------------------
墨梅（山边幽谷水边村）
宋朝
张嵲
山边幽谷水边村，曾被疏花断客魂。
犹恨东风无意思，更吹烟雨暗黄昏。
----------------------------number 5937----------------------------
青楼怨（香帏风动花入楼）
唐朝
王昌龄
香帏风动花入楼，高调鸣筝缓夜愁。
肠断关山不解说，依依残月下帘钩。
----------------------------number 5938----------------------------
树中草（鸟衔野田草）
唐朝
李白
鸟衔野田草，误入枯桑里。
客土植危根，逢春犹不死。
草木虽无情，因依尚可生。
如何同枝叶，各自有枯荣。
----------------------------number 5939----------------------------
送友人（谁言千里自今夕）
唐朝
薛涛
水国蒹葭夜有霜，月寒山色共苍苍。
谁言千里自今夕，离梦杳如关塞长。
----------------------------number 5940----------------------------
谢赐珍珠
唐朝
江采萍
桂叶双眉久不描，残妆和泪污红绡。
长门尽日无梳洗，何必珍珠慰寂寥。
----------------------------number 5941----------------------------
咏史
和蕃
唐朝
戎昱
汉家青史上，计拙是和亲。
社稷依明主，安危托妇人。
岂能将玉貌，便拟静胡尘。
地下千年骨，谁为辅佐臣。
----------------------------number 5942----------------------------
闺怨
春来秋去相思在
唐朝
鱼玄机
靡芜盈手泣斜晖，闻道邻家夫婿归。
别日南鸿才北去，今朝北雁又南飞。
春来秋去相思在，秋去春来信息稀。
扃闭朱门人不到，砧声何事透罗帏。
----------------------------number 5943----------------------------
渡黄河
河流迅且浊
先秦
范云
河流迅且浊，汤汤不可陵。
桧楫难为榜，松舟才自胜。
空庭偃旧木，荒畴余故塍。
不睹行人迹，但见狐兔兴。
寄言河上老，此水何当澄？
----------------------------number 5944----------------------------
题宣州开元寺水阁阁下宛溪夹溪居人
唐朝
杜牧
六朝文物草连空，天淡云闲今古同。
鸟去鸟来山色里，人歌人哭水声中。
深秋帘幕千家雨，落日楼台一笛风。
惆怅无日见范蠡，参差烟树五湖东。
----------------------------number 5945----------------------------
短歌行
唐朝
王建
人初生，日初出。上山迟，下山疾。百年三万六千朝，
夜里分将强半日。有歌有舞须早为，昨日健于今日时。
人家见生男女好，不知男女催人老。短歌行，无乐声。
----------------------------number 5946----------------------------
渡黄河
路出大梁城
明朝
谢榛
路出大梁城，关河开晓晴。
日翻龙窟动，风扫雁沙平。
倚剑嗟身事，张帆快旅情。
茫茫不知处，空外棹歌声。
----------------------------number 5947----------------------------
上阳白发人
唐朝
白居易
阳人，上阳人，红颜暗老白发新。
绿衣监使守宫门，一闭上阳多少春。
玄宗末岁初选入，入时十六今六十。
同时采择百余人，零落年深残此身。
忆昔吞悲别亲族，扶入车中不教哭。
皆云入内便承恩，脸似芙蓉胸似玉。
未容君王得见面，已被杨妃遥侧目。
妒令潜配上阳宫，一生遂向空房宿。
宿空房，秋夜长，夜长无寐天不明。
耿耿残灯背壁影，萧萧暗雨打窗声。
春日迟，日迟独坐天难暮。
宫莺百啭愁厌闻，梁燕双栖老休妒。
莺归燕去长悄然，春往秋来不记年。
唯向深宫望明月，东西四五百回圆。
今日宫中年最老，大家遥赐“尚书”号。
小头鞵履窄衣裳，青黛点眉眉细长。
外人不见见应笑，天宝末年时世妆。
上阳人，苦最多。
少亦苦，老亦苦，少苦老苦两如何！
君不见昔时吕向《美人赋》，
又不见今日上阳白发歌！
----------------------------number 5948----------------------------
万山潭作
垂钓坐盘石
唐朝
孟浩然
垂钓坐盘石，水清心亦闲。鱼行潭树下，猿挂岛藤间。
游女昔解佩，传闻于此山。求之不可得，沿月棹歌还。
----------------------------number 5949----------------------------
送赵都督赴代州得青字
唐朝
王维
天官动将星，汉上柳条青。万里鸣刁斗，三军出井陉。
忘身辞凤阙，报国取龙庭。岂学书生辈，窗间老一经。
----------------------------number 5950----------------------------
鞠歌行
玉不自言如桃李
唐朝
李白
玉不自言如桃李，鱼目笑之卞和耻。
楚国青蝇何太多，连城白璧遭谗毁。
荆山长号泣血人，忠臣死为刖足鬼。
听曲知甯戚，夷吾因小妻。
秦穆五羊皮，买死百里奚。
洗拂青云上，当时贱如泥。
朝歌鼓刀叟，虎变磻溪中。
一举钓六合，遂荒营丘东。
平生渭水曲，谁识此老翁。
奈何今之人，双目送飞鸿。
----------------------------number 5951----------------------------
春怨
白马金羁辽海东
唐朝
李白
白马金羁辽海东，罗帷绣被卧春风。
落月低轩窥烛尽，飞花入户笑床空。
----------------------------number 5952----------------------------
蚕妇
粉色全无饥色加
唐朝
杜荀鹤
粉色全无饥色加，岂知人世有荣华。
年年道我蚕辛苦，底事浑身着苎麻。
----------------------------number 5953----------------------------
青楼曲二首
白马金鞍从武皇
唐朝
王昌龄
白马金鞍从武皇，旌旗十万宿长杨。
楼头小妇鸣筝坐，遥见飞尘入建章。
驰道杨花满御沟，红妆缦绾上青楼。
金章紫绶千馀骑，夫婿朝回初拜侯。
----------------------------number 5954----------------------------
田家
父耕原上田
唐朝
聂夷中
父耕原上田，子劚山下荒。
六月禾未秀，官家已修苍。
----------------------------number 5955----------------------------
远别离
苍梧山崩湘水绝
唐朝
李白
远别离，古有皇英之二女，乃在洞庭之南，潇湘之浦。
海水直下万里深，谁人不言此离苦？
日惨惨兮云冥冥，猩猩啼烟兮鬼啸雨。
我纵言之将何补？
皇穹窃恐不照余之忠诚，雷凭凭兮欲吼怒。
尧舜当之亦禅禹。
君失臣兮龙为鱼，权归臣兮鼠变虎。
或云：尧幽囚，舜野死。
九疑联绵皆相似，重瞳孤坟竟何是？
帝子泣兮绿云间，随风波兮去无还。
恸哭兮远望，见苍梧之深山。
苍梧山崩湘水绝，竹上之泪乃可灭。
----------------------------number 5956----------------------------
秦女休行
西门秦氏女
唐朝
李白
西门秦氏女，秀色如琼花。
手挥白杨刀，清昼杀雠家。
罗袖洒赤血，英气凌紫霞。
直上西山去，关吏相邀遮。
婿为燕国王，身被诏狱加。
犯刑若履虎，不畏落爪牙。
素颈未及断，摧眉伏泥沙。
金鸡忽放赦，大辟得宽赊。
何惭聂政姊，万古共惊嗟。
----------------------------number 5957----------------------------
塞下曲
结束浮云骏
唐朝
高适
结束浮云骏，翩翩出从戎。且凭天子怒，复倚将军雄。
万鼓雷殷地，千旗火生风。日轮驻霜戈，月魄悬雕弓。
青海阵云匝，黑山兵气冲。战酣太白高，战罢旄头空。
万里不惜死，一朝得成功。画图麒麟阁，入朝明光宫。
大笑向文士，一经何足穷。古人昧此道，往往成老翁。
----------------------------number 5958----------------------------
塞下曲
唐朝
李益
伏波惟愿裹尸还，定远何须生入关。
莫遣只轮归海窟，仍留一箭射天山。
----------------------------number 5959----------------------------
相送
客心已百念
先秦
何逊
客心已百念，孤游重千里。
江暗雨欲来，浪白风初起。
----------------------------number 5960----------------------------
上洛桥
春来似舞腰
唐朝
李益
金谷园中柳，春来似舞腰。
那堪好风景，独上洛阳桥。
----------------------------number 5961----------------------------
齐安郡晚秋
唐朝
杜牧
柳岸风来影渐疏，使君家似野人居。
云容水态还堪赏，啸志歌怀亦自如。
雨暗残灯棋散后，酒醒孤枕雁来初。
可怜赤壁争雄渡，唯有蓑翁坐钓鱼。
----------------------------number 5962----------------------------
雉朝飞
唐朝
李白
麦陇青青三月时，白雉朝飞挟两雌。
锦衣绣翼何离褷，犊牧采薪感之悲。
春天和，白日暖。
啄食饮泉勇气满，争雄斗死绣颈断。
雉子班奏急管弦，倾心酒美尽玉碗。
枯杨枯杨尔生稊，我独七十而孤栖。
弹弦写恨意不尽，瞑目归黄泥。
----------------------------number 5963----------------------------
从军行
朔方烽火照甘泉
隋朝
卢思道
朔方烽火照甘泉，长安飞将出祁连。
犀渠玉剑良家子，白马金羁侠少年。
平明偃月屯右地，薄暮鱼丽逐左贤。
谷中石虎经衔箭，山上金人曾祭天。
天涯一去无穷已，蓟门迢递三千里。
朝见马岭黄沙合，夕望龙城阵云起。
庭中奇树已堪攀，塞外征人殊未还。
白云初下天山外，浮云直向五原间。
关山万里不可越，谁能坐对芳菲月。
流水本自断人肠，坚冰旧来伤马骨。
边庭节物与华异，冬霰秋霜春不歇。
长风萧萧渡水来，归雁连连映天没。
从军行，军行万里出龙庭，单于渭桥今已拜，将军何处觅功名。
----------------------------number 5964----------------------------
西江夜行
遥夜人何在
唐朝
张九龄
遥夜人何在，澄潭月里行。
悠悠天宇旷，切切故乡情。
外物寂无扰，中流澹自清。
念归林叶换，愁坐露华生。
犹有汀洲鹤，宵分乍一鸣。
----------------------------number 5965----------------------------
薤露
魏晋
曹操
惟汉廿二世，所任诚不良。
沐猴而冠带，知小而谋强。
犹豫不敢断，因狩执君王。
白虹为贯日，己亦先受殃。
贼臣持国柄，杀主灭宇京。
荡覆帝基业，宗庙以燔丧。
播越西迁移，号泣而且行。
瞻彼洛城郭，微子为哀伤。
----------------------------number 5966----------------------------
金陵怀古
唐朝
司空曙
辇路江枫暗，宫庭野草春。
伤心庾开府，老作北朝臣。
----------------------------number 5967----------------------------
寒食
普天皆灭焰
唐朝
沈佺期
普天皆灭焰，匝地尽藏烟。
不知何处火，来就客心然。
----------------------------number 5968----------------------------
后游
寺忆曾游处
唐朝
杜甫
寺忆曾游处，桥怜再渡时。
江山如有待，花柳自无私。
野润烟光薄，沙暄日色迟。
客愁全为减，舍此复何之？
----------------------------number 5969----------------------------
七夕
络角星河菡萏天
唐朝
罗隐
络角星河菡萏天，一家欢笑设红筵。
应倾谢女珠玑箧，尽写檀郎锦绣篇。
香帐簇成排窈窕，金针穿罢拜婵娟。
铜壶漏报天将晓，惆怅佳期又一年。
----------------------------number 5970----------------------------
听嘉陵江水声寄深上人
唐朝
韦应物
凿崖泄奔湍，古称神禹迹。
夜喧山门店，独宿不安席。
水性自云静，石中本无声；
如何两相激，雷转空山惊？
贻之道门归，了此物我情。
----------------------------number 5971----------------------------
月夜江行
旅次江亭
唐朝
权德舆
扣舷不能寐，浩露清衣襟。
弥伤孤舟夜，远结万里心。
幽兴惜瑶草，素怀寄鸣琴。
三奏月初上，寂寥寒江深。
----------------------------number 5972----------------------------
燕歌行二首
其二
魏晋
曹丕
别日何易会日难，山川悠远路漫漫。
郁陶思君未敢言，寄声浮云往不还。
涕零雨面毁形颜，谁能怀忧独不叹。
展诗清歌仰自宽，乐往哀来摧肺肝。
耿耿伏枕不能眠，披衣出户步东西。
仰看星月观云间，飞鸽晨鸣声可怜，留连顾怀不能存。
----------------------------number 5973----------------------------
答王十二寒夜独酌有怀
唐朝
李白
昨夜吴中雪，子猷佳兴发。
万里浮云卷碧山，青天中道流孤月。
孤月沧浪河汉清，北斗错落长庚明。
怀余对酒夜霜白，玉床金井冰峥嵘。
人生飘忽百年内，且须酣畅万古情。
君不能狸膏金距学斗鸡，坐令鼻息吹虹霓。
君不能学哥舒，横行青海夜带刀，西屠石堡取紫袍。
吟诗作赋北窗里，万言不值一杯水。
世人闻此皆掉头，有如东风射马耳。
鱼目亦笑我，谓与明月同。
骅骝拳跼不能食，蹇驴得志鸣春风。
《折杨》《黄华》合流俗，晋君听琴枉《清角》。
《巴人》谁肯和《阳春》，楚地犹来贱奇璞。
黄金散尽交不成，白首为儒身被轻。
一谈一笑失颜色，苍蝇贝锦喧谤声。
曾参岂是杀人者？谗言三及慈母惊。
与君论心握君手，荣辱于余亦何有？
孔圣犹闻伤凤麟，董龙更是何鸡狗！
一生傲岸苦不谐，恩疏媒劳志多乖。
严陵高揖汉天子，何必长剑拄颐事玉阶。
达亦不足贵，穷亦不足悲。
韩信羞将绛灌比，祢衡耻逐屠沽儿。
君不见李北海，英风豪气今何在！
君不见裴尚书，土坟三尺蒿棘居！
少年早欲五湖去，见此弥将钟鼎疏。
----------------------------number 5974----------------------------
南湖早春
风回云断雨初晴
唐朝
白居易
风回云断雨初晴，返照湖边暖复明。
乱点碎红山杏发，平铺新绿水蘋生。
翅低白雁飞仍重，舌涩黄鹂语未成。
不道江南春不好，年年衰病减心情。
----------------------------number 5975----------------------------
江南曲
汀洲采白苹
先秦
柳恽
汀洲采白苹，日落江南春。
洞庭有归客，潇湘逢故人。
故人何不返，春华复应晚。
不道新知乐，只言行路远。
----------------------------number 5976----------------------------
春晚
池上柳依依
宋朝
左纬
池上柳依依，柳边人掩扉。
蝶随花片落，燕拂水纹飞。
试数交游看，方惊笑语稀。
一年春又尽，倚杖对斜晖。
----------------------------number 5977----------------------------
同李十一醉忆元九
唐朝
白居易
花时同醉破春愁，醉折花枝作酒筹。
忽忆故人天际去，计程今日到梁州。
----------------------------number 5978----------------------------
晓过鸳湖
清朝
查慎行
晓风催我挂帆行，绿涨春芜岸欲平。
长水塘南三日雨，菜花香过秀州城。
----------------------------number 5979----------------------------
春日醉起言志
唐朝
李白
处世若大梦，胡为劳其生？
所以终日醉，颓然卧前楹。
觉来眄庭前，一鸟花间鸣。
借问此何时？春风语流莺。
感之欲叹息，对酒还自倾。
浩歌待明月，曲尽已忘情。
----------------------------number 5980----------------------------
秋夜曲
丁丁漏水夜何长
唐朝
张仲素
丁丁漏水夜何长，漫漫轻云露月光。
秋逼暗虫通夕响，征衣未寄莫飞霜。
----------------------------number 5981----------------------------
咏菊
无赖诗魔昏晓侵
清朝
曹雪芹
无赖诗魔昏晓侵，绕篱欹石自沉音。
毫端蕴秀临霜写，口齿噙香对月吟。
满纸自怜题素怨，片言谁解诉秋心？
一从陶令评章后，千古高风说到今。
----------------------------number 5982----------------------------
绝句漫兴九首
其七
唐朝
杜甫
糁径杨花铺白毡，点溪荷叶叠青钱。
笋根稚子无人见，沙上凫雏傍母眠。
----------------------------number 5983----------------------------
边词
五原春色旧来迟
唐朝
张敬忠
五原春色旧来迟，二月垂杨未挂丝。
即今河畔冰开日，正是长安花落时。
----------------------------number 5984----------------------------
渡青草湖
先秦
阴铿
洞庭春溜满，平湖锦帆张。
沅水桃花色，湘流杜若香。
穴去茅山近，江连巫峡长。
带天澄迥碧，映日动浮光。
行舟逗远树，度鸟息危樯。
滔滔不可测，一苇讵能航？
----------------------------number 5985----------------------------
宫中行乐词八首
唐朝
李白
小小生金屋，盈盈在紫微。
山花插宝髻，石竹绣罗衣。
每出深宫里，常随步辇归。
只愁歌舞散，化作彩云飞。
柳色黄金嫩，梨花白雪香。
玉楼巢翡翠，金殿锁鸳鸯。
选妓随雕辇，征歌出洞房。
宫中谁第一，飞燕在昭阳。
卢橘为秦树，蒲桃出汉宫。
烟花宜落日，丝管醉春风。
笛奏龙吟水，箫鸣凤下空。
君王多乐事，还与万方同。
玉树春归日，金宫乐事多。
后庭朝未入，轻辇夜相过。
笑出花间语，娇来竹下歌。
莫教明月去，留著醉嫦娥。
绣户香风暖，纱窗曙色新。
宫花争笑日，池草暗生春。
绿树闻歌鸟，青楼见舞人。
昭阳桃李月，罗绮自相亲。
今日明光里，还须结伴游。
春风开紫殿，天乐下朱楼。
艳舞全知巧，娇歌半欲羞。
更怜花月夜，宫女笑藏钩。
寒雪梅中尽，春风柳上归。
宫莺娇欲醉，檐燕语还飞。
迟日明歌席，新花艳舞衣。
晚来移彩仗，行乐泥光辉。
水绿南薰殿，花红北阙楼。
莺歌闻太液，凤吹绕瀛洲。
素女鸣珠佩，天人弄彩球。
今朝风日好，宜入未央游。
----------------------------number 5986----------------------------
上山采蘼芜
先秦
佚名
上山采蘼芜，下山逢故夫。
长跪问故夫，新人复何如？
新人虽言好，未若故人姝。
颜色类相似，手爪不相如。
新人从门入，故人从閤去。
新人工织缣，故人工织素。
织缣日一匹，织素五丈余。
将缣来比素，新人不如故。
----------------------------number 5987----------------------------
腊日
腊日常年暖尚遥
唐朝
杜甫
腊日常年暖尚遥，今年腊日冻全消。
侵陵雪色还萱草，漏泄春光有柳条。
纵酒欲谋良夜醉，还家初散紫宸朝。
口脂面药随恩泽，翠管银罂下九霄。
----------------------------number 5988----------------------------
吊万人冢
唐朝
张蠙
兵罢淮边客路通，乱鸦来去噪寒空。
可怜白骨攒孤冢，尽为将军觅战功。
----------------------------number 5989----------------------------
岘山怀古
怀古正踌蹰
唐朝
陈子昂
秣马临荒甸，登高览旧都。
犹悲堕泪碣，尚想卧龙图。
城邑遥分楚，山川半入吴。
丘陵徒自出，贤圣几凋枯！
野树苍烟断，津楼晚气孤。
谁知万里客，怀古正踌蹰。
----------------------------number 5990----------------------------
鲁郡东石门送杜二甫
唐朝
李白
醉别复几日，登临遍池台。何时石门路，重有金樽开。
秋波落泗水，海色明徂徕。飞蓬各自远，且尽手中杯。
----------------------------number 5991----------------------------
始闻秋风
唐朝
刘禹锡
昔看黄菊与君别，今听玄蝉我却回。
五夜飕飗枕前觉，一年颜状镜中来。
马思边草拳毛动，雕眄青云睡眼开。
天地肃清堪四望，为君扶病上高台。
----------------------------number 5992----------------------------
送贺宾客归越
唐朝
李白
镜湖流水漾清波，狂客归舟逸兴多。
山阴道士如相见，应写黄庭换白鹅。
----------------------------number 5993----------------------------
闻雁
高斋闻雁来
唐朝
韦应物
故园渺何处，归思方悠哉。
淮南秋雨夜，高斋闻雁来。
----------------------------number 5994----------------------------
送别（寒更承夜永）
唐朝
骆宾王
寒更承夜永，凉夕向秋澄。
离心何以赠，自有玉壶冰。
----------------------------number 5995----------------------------
秋夜喜遇王处士
唐朝
王绩
北场芸藿罢，东皋刈黍归。
相逢秋月满，更值夜萤飞。
----------------------------number 5996----------------------------
长安春望
唐朝
卢纶
东风吹雨过青山，却望千门草色闲。
家在梦中何日到，春生江上几人还？
春生
一作：春来
川原缭绕浮云外，宫阙参差落照间。
谁念为儒逢世难，独将衰鬓客秦关。
----------------------------number 5997----------------------------
别宋常侍
隋朝
尹式
游人杜陵北，送客汉川东。
无论去与住，俱是一飘蓬。
秋鬓含霜白，衰颜倚酒红。
别有相思处，啼鸟杂夜风。
----------------------------number 5998----------------------------
武威春暮闻宇文判官西使还已到晋昌
唐朝
岑参
岸雨过城头，黄鹂上戍楼。
塞花飘客泪，边柳挂乡愁。
白发悲明镜，青春换敝裘。
君从万里使，闻已到瓜州。
----------------------------number 5999----------------------------
桂州腊夜
唐朝
戎昱
坐到三更尽，归仍万里赊。
雪声偏傍竹，寒梦不离家。
晓角分残漏，孤灯落碎花。
二年随骠骑，辛苦向天涯。
----------------------------number 6000----------------------------
千里思
思归但长嗟
唐朝
李白
李陵没胡沙，苏武还汉家。
迢迢五原关，朔雪乱边花。
一去隔绝国，思归但长嗟。
鸿雁向西北，因书报天涯。
----------------------------number 6001----------------------------
题齐安城楼
唐朝
杜牧
呜轧江楼角一声，微阳潋潋落寒汀。
不用凭栏苦回首，故乡七十五长亭。
----------------------------number 6002----------------------------
渡辽水
唐朝
王建
渡辽水，此去咸阳五千里。
来时父母知隔生，重著衣裳如送死。
亦有白骨归咸阳，营家各与题本乡。
身在应无回渡日，驻马相看辽水傍。
----------------------------number 6003----------------------------
杨柳枝二首
唐朝
白居易
一树春风万万枝，嫩于金色软于丝。
永丰西角荒园里，尽日无人属阿谁。
一树衰残委泥土，双枝荣耀植天庭。
定知玄象今春后，柳宿光中添两星。
----------------------------number 6004----------------------------
长相思三首
其二
唐朝
李白
日色已尽花含烟，月明欲素愁不眠。
赵瑟初停凤凰柱，蜀琴欲奏鸳鸯弦。
此曲有意无人传，愿随春风寄燕然，忆君迢迢隔青天。
昔日横波目，今成流泪泉。
不信妾肠断，归来看取明镜前。
----------------------------number 6005----------------------------
伊州歌
清风明月苦相思
唐朝
王维
清风明月苦相思，荡子从戎十载馀。
征人去日殷勤嘱，归雁来时数附书。
----------------------------number 6006----------------------------
寻高凤石门山中元丹丘
唐朝
李白
寻幽无前期，乘兴不觉远。苍崖渺难涉，白日忽欲晚。
未穷三四山，已历千万转。寂寂闻猿愁，行行见云收。
高松来好月，空谷宜清秋。溪深古雪在，石断寒泉流。
峰峦秀中天，登眺不可尽。丹丘遥相呼，顾我忽而哂。
遂造穷谷间，始知静者闲。留欢达永夜，清晓方言还。
----------------------------number 6007----------------------------
箜篌谣
先秦
佚名
结交在相知，骨肉何必亲。
甘言无忠实，世薄多苏秦。
从风暂靡草，富贵上升天。
不见山巅树，摧杌下为薪。
岂甘井中泥？上出作埃尘。
----------------------------number 6008----------------------------
白莲
素花多蒙别艳欺
唐朝
陆龟蒙
素花多蒙别艳欺，此花真合在瑶池。
无情有恨何人觉？月晓风清欲堕时。
----------------------------number 6009----------------------------
王昭君二首
唐朝
李白
汉家秦地月，流影照明妃。
一上玉关道，天涯去不归。
汉月还从东海出，明妃西嫁无来日。
燕支长寒雪作花，蛾眉憔悴没胡沙。
生乏黄金枉图画，死留青冢使人嗟。
昭君拂玉鞍，上马啼红颊。
今日汉宫人，明朝胡地妾。
----------------------------number 6010----------------------------
古离别
先秦
江淹
远与君别者，乃至雁门关。
黄云蔽千里，游子何时还。
送君如昨日，檐前露已团。
不惜蕙草晚，所悲道里寒。
君在天一涯，妾身长别离。
愿一见颜色，不异琼树枝。
菟丝及水萍，所寄终不移。
----------------------------number 6011----------------------------
战城南
唐朝
李白
去年战桑干源，今年战葱河道。洗兵条支海上波，
放马天山雪中草。万里长征战，三军尽衰老。
匈奴以杀戮为耕作，古来唯见白骨黄沙田。
秦家筑城避胡处，汉家还有烽火然。烽火然不息，
征战无已时。野战格斗死，败马号鸣向天悲。
乌鸢啄人肠，衔飞上挂枯树枝。士卒涂草莽，
将军空尔为。乃知兵者是凶器，圣人不得已而用之。
----------------------------number 6012----------------------------
夕阳楼
唐朝
李商隐
花明柳暗绕天愁，上尽重城更上楼。
欲问孤鸿向何处，不知身世自悠悠。
----------------------------number 6013----------------------------
秦女卷衣
唐朝
李白
天子居未央，妾侍卷衣裳。
顾无紫宫宠，敢拂黄金床。
水至亦不去，熊来尚可当。
微身奉日月，飘若萤之光。
愿君采葑菲，无以下体妨。
----------------------------number 6014----------------------------
上李邕
唐朝
李白
大鹏一日同风起，扶摇直上九万里。
假令风歇时下来，犹能簸却沧溟水。
世人见我恒殊调，闻余大言皆冷笑。
宣父犹能畏后生，丈夫未可轻年少。
----------------------------number 6015----------------------------
与夏十二登岳阳楼
唐朝
李白
楼观岳阳尽，川迥洞庭开。
雁引愁心去，山衔好月来。
云间连下榻，天上接行杯。
醉后凉风起，吹人舞袖回。
----------------------------number 6016----------------------------
荆州歌
唐朝
李白
白帝城边足风波，瞿塘五月谁敢过。
荆州麦熟茧成蛾，缲丝忆君头绪多。
拨谷飞鸣奈妾何。
----------------------------number 6017----------------------------
咏菊
浅红淡白间深黄
明朝
丘浚
浅红淡白间深黄，簇簇新妆阵阵香。
无限枝头好颜色，可怜开不为重阳。
----------------------------number 6018----------------------------
南池
五月红莲繁盛时
宋朝
陶弼
五月红莲繁盛时，隼旆同赏郡南池。
额名旧载零陵志，碑字新镌子厚诗。
采药衔杯愁满满，折花行令笑迟迟。
明年岁熟歌声稳，伴醉清香宛是谁？
----------------------------number 6019----------------------------
菊花
尽借篱落看秋风
明朝
唐寅
故园三径吐幽丛，一夜玄霜坠碧空。
多少天涯未归客，尽借篱落看秋风。
----------------------------number 6020----------------------------
昔昔盐
先秦
薛道衡
垂柳覆金堤，蘼芜叶复齐。
水溢芙蓉沼，花飞桃李蹊。
采桑秦氏女，织锦窦家妻。
关山别荡子，风月守空闺。
恒敛千金笑，长垂双玉啼。
盘龙随镜隐，彩凤逐帷低。
飞魂同夜鹊，倦寝忆晨鸡。
暗牖悬蛛网，空梁落燕泥。
前年过代北，今岁往辽西。
一去无消息，那能惜马蹄。
----------------------------number 6021----------------------------
折杨柳
唐朝
李白
垂杨拂绿水，摇艳东风年。
花明玉关雪，叶暖金窗烟。
美人结长想，对此心凄然。
攀条折春色，远寄龙庭前。
----------------------------number 6022----------------------------
木兰歌
唐朝
韦元甫
木兰抱杼嗟，借问复为谁。
欲闻所戚戚，感激强起颜。
老父隶兵籍，气力日衰耗。岂足万里行，有子复尚少！
胡沙没马足，朔风裂人肤。老父旧羸病，何以强自扶？
木兰代父去，秣马备戎行。易却纨绮裳，洗却铅粉妆。
驰马赴军幕，慷慨携干将。朝屯雪山下，暮宿青海旁。
夜袭燕支虏，更携于阗羌。将军得胜归，士卒还故乡。
父母见木兰，喜极成悲伤。木兰能承父母颜，
却卸巾帼理丝黄。昔为烈士雄，今复娇子容。
亲戚持酒贺，父母始知生女与男同。
门前旧军都，十年共崎岖。本结兄弟交，死战誓不渝。
今者见木兰，言声虽是颜貌殊。
惊愕不敢前，叹重徒嘻吁。世有臣子心，能如木兰节，忠孝两不渝，千古之名焉可灭！
----------------------------number 6023----------------------------
长歌行
唐朝
李白
桃李待日开，荣华照当年。
东风动百物，草木尽欲言。
枯枝无丑叶，涸水吐清泉。
大力运天地，羲和无停鞭。
功名不早著，竹帛将何宣。
桃李务青春，谁能贯白日。
富贵与神仙，蹉跎成两失。
金石犹销铄，风霜无久质。
畏落日月后，强欢歌与酒。
秋霜不惜人，倏忽侵蒲柳。
----------------------------number 6024----------------------------
别东林寺僧
唐朝
李白
东林送客处，月出白猿啼。
笑别庐山远，何烦过虎溪。
----------------------------number 6025----------------------------
饮酒
唐朝
柳宗元
今夕少愉乐，起坐开清尊。举觞酹先酒，为我驱忧烦。
须臾心自殊，顿觉天地暄。连山变幽晦，绿水函晏温。
蔼蔼南郭门，树木一何繁。清阴可自庇，竟夕闻佳言。
尽醉无复辞，偃卧有芳荪。彼哉晋楚富，此道未必存。
----------------------------number 6026----------------------------
社日
唐朝
王驾
鹅湖山下稻粱肥，豚栅鸡栖半掩扉。
桑柘影斜春社散，家家扶得醉人归。
----------------------------number 6027----------------------------
题龙阳县青草湖
元朝
唐珙
西风吹老洞庭波，一夜湘君白发多。
醉后不知天在水，满船清梦压星河。
----------------------------number 6028----------------------------
登庐山绝顶望诸峤
魏晋
谢灵运
山行非有期，弥远不能辍。
但欲掩昏旦，遂复经圆缺。
扪壁窥龙池，攀枝瞰乳穴。
积峡忽复启，平途俄已绝。
峦垅有合沓，往来无踪辙。
昼夜蔽日月，冬夏共霜雪。
----------------------------number 6029----------------------------
庐山瀑布
唐朝
徐凝
虚空落泉千仞直，雷奔入江不暂息。
今古长如白练飞，一条界破青山色。
今古
一作：千古
----------------------------number 6030----------------------------
苏小小歌
苏小小墓
唐朝
李贺
幽兰露，如啼眼。
无物结同心，烟花不堪剪。
草如茵，松如盖。
风为裳，水为佩。
油壁车，夕相待。
冷翠烛，劳光彩。
西陵下，风吹雨。
----------------------------number 6031----------------------------
晚泊浔阳望庐山
唐朝
孟浩然
挂席几千里，名山都未逢。
泊舟浔阳郭，始见香炉峰。
尝读远公传，永怀尘外踪。
东林精舍近，日暮空闻钟。
----------------------------number 6032----------------------------
飞龙引二首
其二
唐朝
李白
鼎湖流水清且闲，轩辕去时有弓剑，古人传道留其间。
后宫婵娟多花颜，乘鸾飞烟亦不还，骑龙攀天造天关。
造天关，闻天语，屯云河车载玉女。
载玉女，过紫皇，紫皇乃赐白兔所捣之药方。
后天而老凋三光，下视瑶池见王母，蛾眉萧飒如秋霜。
----------------------------number 6033----------------------------
琵琶行
唐朝
牛殳
何人劚得一片木，三尺春冰五音足。
一弹决破真珠囊，迸落金盘声断续。
飘飘飖飖寒丁丁，虫豸出蛰神鬼惊。
秋鸿叫侣代云黑，猩猩夜啼蛮月明。
潏潏汩汩声不定，胡雏学汉语未正。
若似长安月蚀时，满城敲鼓声噒噒。
青山飞起不压物，野水流来欲湿人。
伤心忆得陈后主，春殿半酣细腰舞。
黄莺百舌正相呼，玉树后庭花带雨。
二妃哭处山重重，二妃没后云溶溶。
夜深霜露锁空庙，零落一丛斑竹风。
金谷园中草初绿，石崇一弄思归曲。
当时二十四友人，手把金杯听不足。
又似贾客蜀道间，千铎万磬鸣空山。
未若此调呦呦兮啁啁，嘈嘈兮啾啾。
引之于山，兽不能走。吹之于水，鱼不能游。
方知此艺不可有，人间万事凭双手。
若何为我再三弹，送却花前一尊酒。
----------------------------number 6034----------------------------
芙蓉楼送辛渐二首
唐朝
王昌龄
寒雨连江夜入吴，平明送客楚山孤。
洛阳亲友如相问，一片冰心在玉壶。
丹阳城南秋海阴，丹阳城北楚云深。
高楼送客不能醉，寂寂寒江明月心。
----------------------------number 6035----------------------------
寄黄几复
宋朝
黄庭坚
我居北海君南海，寄雁传书谢不能。
桃李春风一杯酒，江湖夜雨十年灯。
持家但有四立壁，治病不蕲三折肱。
想见读书头已白，隔溪猿哭瘴溪藤。
想见
一作：想得
----------------------------number 6036----------------------------
京兆府栽莲
唐朝
白居易
污沟贮浊水，水上叶田田。
我来一长叹，知是东溪莲。
下有青污泥，馨香无复全。
上有红尘扑，颜色不得鲜。
物性犹如此，人事亦宜然。
托根非其所，不如遭弃捐。
昔在溪中日，花叶媚清涟。
今年不得地，憔悴府门前。
----------------------------number 6037----------------------------
陌上桑
唐朝
李白
美女渭桥东，春还事蚕作。
五马如飞龙，青丝结金络。
不知谁家子，调笑来相谑。
妾本秦罗敷，玉颜艳名都。
绿条映素手，采桑向城隅。
使君且不顾，况复论秋胡。
寒螀爱碧草，鸣凤栖青梧。
托心自有处，但怪傍人愚。
徒令白日暮，高驾空踟蹰。
----------------------------number 6038----------------------------
劝学
青春须早为
唐朝
孟郊
击石乃有火，不击元无烟。
人学始知道，不学非自然。
万事须己运，他得非我贤。
青春须早为，岂能长少年。
----------------------------number 6039----------------------------
湖边采莲妇
唐朝
李白
小姑织白纻，未解将人语。
大嫂采芙蓉，溪湖千万重。
长兄行不在，莫使外人逢。
愿学秋胡妇，贞心比古松。
----------------------------number 6040----------------------------
短歌行
唐朝
李白
白日何短短，百年苦易满。
苍穹浩茫茫，万劫太极长。
麻姑垂两鬓，一半已成霜。
天公见玉女，大笑亿千场。
吾欲揽六龙，回车挂扶桑。
北斗酌美酒，劝龙各一觞。
富贵非所愿，与人驻颜光。
----------------------------number 6041----------------------------
自菩提步月归广化寺
宋朝
欧阳修
春岩瀑泉响，夜久山已寂。
明月净松林，千峰同一色。
----------------------------number 6042----------------------------
答章孝标
唐朝
李绅
假金方用真金镀，若是真金不镀金。
十载长安得一第，何须空腹用高心。
----------------------------number 6043----------------------------
魏郡别苏明府因北游
唐朝
李白
魏都接燕赵，美女夸芙蓉。
淇水流碧玉，舟车日奔冲。
青楼夹两岸，万室喧歌钟。
天下称豪贵，游此每相逢。
洛阳苏季子，剑戟森词锋。
六印虽未佩，轩车若飞龙。
黄金数百镒，白璧有几双。
散尽空掉臂，高歌赋还邛。
落魄乃如此，何人不相从？
远别隔两河，云山杳千重。
何时更杯酒，再得论心胸。
----------------------------number 6044----------------------------
百忧集行
唐朝
杜甫
忆年十五心尚孩，健如黄犊走复来。
庭前八月梨枣熟，一日上树能千回。
即今倏忽已五十，坐卧只多少行立。
强将笑语供主人，悲见生涯百忧集。
入门依旧四壁空，老妻睹我颜色同。
痴儿不知父子礼，叫怒索饭啼门东。
----------------------------number 6045----------------------------
（七言古诗）司马将军歌
唐朝
李白
狂风吹古月，窃弄章华台。
北落明星动光彩，南征猛将如云雷。
手中电击倚天剑，直斩长鲸海水开。
我见楼船壮心目，颇似龙骧下三蜀。
扬兵习战张虎旗，江中白浪如银屋。
身居玉帐临河魁，紫髯若戟冠崔嵬，
细柳开营揖天子，始知灞上为婴孩。
羌笛横吹阿亸回，向月楼中吹落梅。
将军自起舞长剑，壮士呼声动九垓。
功成献凯见明主，丹青画像麒麟台。
----------------------------number 6046----------------------------
鹧鸪（暖戏烟芜锦翼齐）
唐朝
郑谷
暖戏烟芜锦翼齐，品流应得近山鸡。
雨昏青草湖边过，花落黄陵庙里啼。
游子乍闻征袖湿，佳人才唱翠眉低。
相呼相应湘江阔，苦竹丛深日向西。
----------------------------number 6047----------------------------
农臣怨
唐朝
元结
农臣何所怨，乃欲干人主。
不识天地心，徒然怨风雨。
将论草木患，欲说昆虫苦。
巡回宫阙傍，其意无由吐。
一朝哭都市，泪尽归田亩。
谣颂若采之，此言当可取。
----------------------------number 6048----------------------------
豫章行（胡风吹代马）
唐朝
李白
胡风吹代马，北拥鲁阳关。
吴兵照海雪，西讨何时还。
半渡上辽津，黄云惨无颜。
老母与子别，呼天野草间。
白马绕旌旗，悲鸣相追攀。
白杨秋月苦，早落豫章山。
本为休明人，斩虏素不闲。
岂惜战斗死，为君扫凶顽。
精感石没羽，岂云惮险艰。
楼船若鲸飞，波荡落星湾。
此曲不可奏，三军鬓成斑。
----------------------------number 6049----------------------------
春坊正字剑子歌
唐朝
李贺
先辈匣中三尺水，曾入吴潭斩龙子。
隙月斜明刮露寒，练带平铺吹不起。
蛟胎皮老蒺藜刺，鸊鹈淬花白鹇尾。
直是荆轲一片心，莫教照见春坊字。
挼丝团金悬簏簌，神光欲截蓝田玉。
提出西方白帝惊，嗷嗷鬼母秋郊哭。
----------------------------number 6050----------------------------
稼说送张琥（博观而约取，厚积而薄发）
宋朝
苏轼
曷
盍
尝观于富人之稼乎？其田美而多，其食足而有余。其田美而多，则可以更休，而地力得全；其食足而有余，则种之常不后时，而敛之常及其熟。故富人之稼常美，少秕而多实，久藏而不腐。
今吾十口之家，而共百亩之田。寸寸而取之，日夜以望之，锄、铚
、耰、艾，相寻于其上者如鱼鳞，而地力竭矣。种之常不及时，而敛之常不待其熟。此岂能复有美稼哉？
古之人，其才非有以大过今之人也。平居所以自养而不敢轻用，以待其成者，闵闵焉，如婴儿之望之长也。弱者养之，以至于刚；虚者养之，以至于充。三十而后仕，五十而后爵。信于久屈之中，而用于至足之后；流于既溢之余，而发于持满之末。此古之人所以大过人，而今之君子所以不及也。
吾少也有志于学，不幸而早得与吾子同年，吾子之得，亦不可谓不早也。吾今虽欲自以为不足，而众已妄推之矣。呜呼
吾子其去此，而务学也哉
博观而约取，厚积而薄发，吾告子止于此矣。
子归过京师而问焉，有曰辙、子由者，吾弟也，其亦以是语之。
----------------------------number 6051----------------------------
（七言古诗）田家行
唐朝
王建
男声欣欣女颜悦，人家不怨言语别。
五月虽热麦风清，檐头索索缲车鸣。
野蚕作茧人不取，叶间扑扑秋蛾生。
麦收上场绢在轴，的知输得官家足。
不望入口复上身，且免向城卖黄犊。
回家衣食无厚薄，不见县门身即乐。
----------------------------number 6052----------------------------
登单于台
唐朝
张蠙
边兵春尽回，独上单于台。
白日地中出，黄河天外来。
沙翻痕似浪，风急响疑雷。
欲向阴关度，阴关晓不开。
----------------------------number 6053----------------------------
劝学诗（书中自有黄金屋）
宋朝
赵恒
富家不用买良田，书中自有千钟粟。
安居不用架高堂，书中自有黄金屋。
出门无车毋须恨，书中有马多如簇。
娶妻无媒毋须恨，书中有女颜如玉。
男儿欲遂平生志，勤向窗前读六经。
----------------------------number 6054----------------------------
碛中作
唐朝
岑参
走马西来欲到天，辞家见月两回圆。
今夜不知何处宿，平沙万里绝人烟。
----------------------------number 6055----------------------------
陇头吟
唐朝
王维
长安少年游侠客，夜上戍楼看太白。
陇头明月迥临关，陇上行人夜吹笛。
关西老将不胜愁，驻马听之双泪流。
身经大小百余战，麾下偏裨万户侯。
苏武才为典属国，节旄空尽海西头。
----------------------------number 6056----------------------------
度破讷沙二首
其二
塞北行次度破讷沙
唐朝
李益
破讷沙头雁正飞，鸊鹈泉上战初归。
平明日出东南地，满碛寒光生铁衣。
----------------------------number 6057----------------------------
幽州夜饮
唐朝
张说
凉风吹夜雨，萧瑟动寒林。
正有高堂宴，能忘迟暮心？
军中宜剑舞，塞上重笳音。
不作边城将，谁知恩遇深！
----------------------------number 6058----------------------------
蓟中作
唐朝
高适
策马自沙漠，长驱登塞垣。
边城何萧条，白日黄云昏。
一到征战处，每愁胡虏翻。
岂无安边书，诸将已承恩。
惆怅孙吴事，归来独闭门。
----------------------------number 6059----------------------------
登邯郸洪波台置酒观发兵
唐朝
李白
我把两赤羽，来游燕赵间。
天狼正可射，感激无时闲。
观兵洪波台，倚剑望玉关。
请缨不系越，且向燕然山。
风引龙虎旗，歌钟昔追攀。
击筑落高月，投壶破愁颜。
遥知百战胜，定扫鬼方还。
----------------------------number 6060----------------------------
（五言律诗）渡河北
南北朝
王褒
秋风吹木叶，还似洞庭波。
常山临代郡，亭障绕黄河。
心悲异方乐，肠断陇头歌。
薄暮临征马，失道北山阿。
----------------------------number 6061----------------------------
热海行送崔侍御还京
唐朝
岑参
侧闻阴山胡儿语，西头热海水如煮。
海上众鸟不敢飞，中有鲤鱼长且肥。
岸旁青草长不歇，空中白雪遥旋灭。
蒸沙烁石燃虏云，沸浪炎波煎汉月。
阴火潜烧天地炉，何事偏烘西一隅？
势吞月窟侵太白，气连赤坂通单于。
送君一醉天山郭，正见夕阳海边落。
柏台霜威寒逼人，热海炎气为之薄。
----------------------------number 6062----------------------------
梁甫吟
魏晋
陆机
玉衡固已骖，羲和若飞凌。
四运循环转，寒暑自相承。
冉冉年时暮，迢迢天路征。
招摇东北指，大火西南升。
悲风无绝响，玄云互相仍。
丰水凭川结，零露弥天凝。
年命特相逝，庆云鲜克乘。
履信多愆期，思顺焉足凭。
慷慨临川响，非此孰为兴。
哀吟梁甫颠，慷慨独抚膺。
----------------------------number 6063----------------------------
猛虎行
魏晋
陆机
渴不饮盗泉水，热不息恶木阴。
恶木岂无枝？志士多苦心。
整驾肃时命，杖策将远寻。
饥食猛虎窟，寒栖野雀林。
日归功未建，时往岁载阴。
崇云临岸骇，鸣条随风吟。
静言幽谷底，长啸高山岑。
急弦无懦响，亮节难为音。
人生诚未易，曷云开此衿？
眷我耿介怀，俯仰愧古今。
----------------------------number 6064----------------------------
辽东行
唐朝
王建
辽东万里辽水曲，古戍无城复无屋。
黄云盖地雪作山，不惜黄金买衣服。
战回各自收弓箭，正西回面家乡远。
年年郡县送征人，将与辽东作丘坂。
宁为草木乡中生，有身不向辽东行。
----------------------------number 6065----------------------------
壮士篇
魏晋
张华
天地相震荡，回薄不知穷。
人物禀常格，有始必有终。
年时俯仰过，功名宜速崇。
壮士怀愤激，安能守虚冲？
乘我大宛马，抚我繁弱弓。
长剑横九野，高冠拂玄穹。
慷慨成素霓，啸咤起清风。
震响骇八荒，奋威曜四戎。
濯鳞沧海畔，驰骋大漠中。
独步圣明世，四海称英雄。
----------------------------number 6066----------------------------
和项王歌
先秦
虞姬
汉兵已略地，四方楚歌声。
大王意气尽，贱妾何聊生！
----------------------------number 6067----------------------------
悲陈陶
唐朝
杜甫
孟冬十郡良家子，血作陈陶泽中水。
野旷天清无战声，四万义军同日死。
群胡归来血洗箭，仍唱胡歌饮都市。
都人回面向北啼，日夜更望官军至。
----------------------------number 6068----------------------------
彭蠡湖晚归
唐朝
白居易
彭蠡湖天晚，桃花水气春。
鸟飞千白点，日没半红轮。
何必为迁客，无劳是病身。
但来临此望，少有不愁人。
----------------------------number 6069----------------------------
画鹰
唐朝
杜甫
素练风霜起，苍鹰画作殊。
耸身思狡兔，侧目似愁胡。
绦镟光堪摘，轩楹势可呼。
何当击凡鸟，毛血洒平芜。
----------------------------number 6070----------------------------
入朝洛堤步月
唐朝
上官仪
脉脉广川流，驱马历长洲。
鹊飞山月曙，蝉噪野风秋。
----------------------------number 6071----------------------------
孤雁
后飞雁
唐朝
杜甫
孤雁不饮啄，飞鸣声念群。
谁怜一片影，相失万重云？
望尽似犹见，哀多如更闻。
野鸦无意绪，鸣噪自纷纷。
----------------------------number 6072----------------------------
天上谣
唐朝
李贺
天河夜转漂回星，银浦流云学水声。
玉宫桂树花未落，仙妾采香垂佩缨。
秦妃卷帘北窗晓，窗前植桐青凤小。
王子吹笙鹅管长，呼龙耕烟种瑶草。
粉霞红绶藕丝裙，青洲步拾兰苕春。
东指羲和能走马，海尘新生石山下。
----------------------------number 6073----------------------------
（七言律诗）怀渑池寄子瞻兄
宋朝
苏辙
相携话别郑原上，共道长途怕雪泥。
归骑还寻大梁陌，行人已度古崤西。
曾为县吏民知否？旧宿僧房壁共题。
遥想独游佳味少，无方骓马但鸣嘶。
----------------------------number 6074----------------------------
夜别韦司士（夜钟残月雁归声）
唐朝
高适
高馆张灯酒复清，夜钟残月雁归声。
只言啼鸟堪求侣，无那春风欲送行。
黄河曲里沙为岸，白马津边柳向城。
莫怨他乡暂离别，知君到处有逢迎。
----------------------------number 6075----------------------------
悲青坂
唐朝
杜甫
我军青坂在东门，天寒饮马太白窟。
黄头奚儿日向西，数骑弯弓敢驰突。
山雪河冰野萧瑟，青是烽烟白人骨。
焉得附书与我军，忍待明年莫仓卒。
----------------------------number 6076----------------------------
白马篇
唐朝
李白
龙马花雪毛，金鞍五陵豪。
秋霜切玉剑，落日明珠袍。
斗鸡事万乘，轩盖一何高。
弓摧南山虎，手接太行猱。
酒后竞风采，三杯弄宝刀。
杀人如剪草，剧孟同游遨。
发愤去函谷，从军向临洮。
叱咤经百战，匈奴尽奔逃。
归来使酒气，未肯拜萧曹。
羞入原宪室，荒淫隐蓬蒿。
----------------------------number 6077----------------------------
（五言古诗）君马黄
唐朝
李白
君马黄，我马白。
马色虽不同，人心本无隔。
共作游冶盘，双行洛阳陌。
长剑既照曜，高冠何赩赫。
各有千金裘，俱为五侯客。
猛虎落陷阱，壮夫时屈厄。
相知在急难，独好亦何益。
----------------------------number 6078----------------------------
离思五首
唐朝
元稹
离思五首
其一
自爱残妆晓镜中，环钗漫篸绿丝丛。
须臾日射胭脂颊，一朵红苏旋欲融。
其二
山泉散漫绕街流，万树桃花映小楼。
闲读道书慵未起，水晶帘下看梳头。
其三
红罗著压逐时新，吉了花纱嫩麴尘。
第一莫嫌材地弱，些些纰缦最宜人。
其四
曾经沧海难为水，除却巫山不是云。
取次花丛懒回顾，半缘修道半缘君。
其五
寻常百种花齐发，偏摘梨花与白人。
今日江头两三树，可怜和叶度残春。
----------------------------number 6079----------------------------
左掖梨花
唐朝
丘为
冷艳全欺雪，余香乍入衣。
春风且莫定，吹向玉阶飞。
----------------------------number 6080----------------------------
更衣曲
唐朝
刘禹锡
博山炯炯吐香雾，红烛引至更衣处。
夜如何其夜漫漫，邻鸡未鸣寒雁度。
庭前雪压松桂丛，廊下点点悬纱笼。
满堂醉客争笑语，嘈囋琵琶青幕中。
----------------------------number 6081----------------------------
月下独酌四首
唐朝
李白
花间一壶酒，独酌无相亲。
举杯邀明月，对影成三人。
月既不解饮，影徒随我身。
暂伴月将影，行乐须及春。
我歌月徘徊，我舞影零乱。
醒时相交欢，醉后各分散。（另版本“相”为“同”）
永结无情游，相期邈云汉。
天若不爱酒，酒星不在天。
地若不爱酒，地应无酒泉。
天地既爱酒，爱酒不愧天。
已闻清比圣，复道浊如贤。
贤圣既已饮，何必求神仙。
三杯通大道，一斗合自然。
但得酒中趣，勿为醒者传。
三月咸阳城，千花昼如锦。
谁能春独愁，对此径须饮。
穷通与修短，造化夙所禀。
一樽齐死生，万事固难审。
醉後失天地，兀然就孤枕。
不知有吾身，此乐最为甚。
穷愁千万端，美酒三百杯。
愁多酒虽少，酒倾愁不来。
所以知酒圣，酒酣心自开。
辞粟卧首阳，屡空饥颜回。
当代不乐饮，虚名安用哉。
蟹螯即金液，糟丘是蓬莱。
且须饮美酒，乘月醉高台。
----------------------------number 6082----------------------------
结客少年场行
唐朝
李白
紫燕黄金瞳，啾啾摇绿騣。
平明相驰逐，结客洛门东。
少年学剑术，凌轹白猿公。
珠袍曳锦带，匕首插吴鸿。
由来万夫勇，挟此生雄风。
托交从剧孟，买醉入新丰。
笑尽一杯酒，杀人都市中。
羞道易水寒，从令日贯虹。
燕丹事不立，虚没秦帝宫。
舞阳死灰人，安可与成功。
----------------------------number 6083----------------------------
西江月
日日深杯酒满
宋朝
朱敦儒
版本一
日日深杯酒满，朝朝小圃花开。自歌自舞自开怀，无拘无束无碍。
青史几番春梦，黄泉多少奇才。不须计较与安排，领取而今现在。
版本二
日日深杯酒满，朝朝小圃花开。自歌自舞自开怀，且喜无拘无碍。
青史几番春梦，红尘多少奇才。不须计较与安排，领取而今现在。
----------------------------number 6084----------------------------
山泉煎茶有怀
唐朝
白居易
坐酌泠泠水，看煎瑟瑟尘。
无由持一碗，寄与爱茶人。
----------------------------number 6085----------------------------
（七言律诗）琴茶
唐朝
白居易
兀兀寄形群动内，陶陶任性一生间。
自抛官后春多梦，不读书来老更闲。
琴里知闻唯渌水，茶中故旧是蒙山。
穷通行止常相伴，难道吾今无往还？
----------------------------number 6086----------------------------
惠州一绝（日啖荔枝三百颗）
宋朝
苏轼
罗浮山下四时春，卢橘杨梅次第新。
日啖荔枝三百颗，不辞长作岭南人。
（不辞
一作：不妨）
----------------------------number 6087----------------------------
早发（一点灯残鲁酒醒）
唐朝
罗邺
一点灯残鲁酒醒，已携孤剑事离程。
愁看飞雪闻鸡唱，独向长空背雁行。
白草近关微有路，浊河连底冻无声。
此中来往本迢递，况是驱羸客塞城。
----------------------------number 6088----------------------------
春风
清朝
袁枚
春风如贵客，一到便繁华。
来扫千山雪，归留万国花。
----------------------------number 6089----------------------------
（五言古诗）悲愤诗
先秦
蔡琰
汉季失权柄，董卓乱天常。志欲图篡弑，先害诸贤良。逼迫迁旧邦，拥主以自疆。
海内兴义师，欲共讨不祥。卓众来东下，金甲耀日光。平土人脆弱，来兵皆胡羌。
猎野围城邑，所向悉破亡。斩截无孑遗，尸骸相撑拒。马边悬男头，马后载妇女。
长驱西入关，迥路险且阻。还顾邈冥冥，肝脾为烂腐。所略有万计，不得令屯聚。
或有骨肉俱，欲言不敢语。失意机徵间，辄言毙降虏。要当以亭刃，我曹不活汝。
岂复惜性命，不堪其詈骂。或便加棰杖，毒痛参并下。旦则号泣行，夜则悲吟坐。
欲死不能得，欲生无一可。彼苍者何辜，乃遭此厄祸。边荒与华异，人俗少义理。
处所多霜雪，胡风春夏起。翩翩吹我衣，肃肃入我耳。感时念父母，哀叹无穷已。
有客从外来，闻之常欢喜。迎问其消息，辄复非乡里。邂逅徼时愿，骨肉来迎己。
己得自解免，当复弃儿子。天属缀人心，念别无会期。存亡永乖隔，不忍与之辞。
儿前抱我颈，问母欲何之。人言母当去，岂复有还时。阿母常仁恻，今何更不慈。
我尚未成人，奈何不顾思。见此崩五内，恍惚生狂痴。号泣手抚摩，当发复回疑。
兼有同时辈，相送告离别。慕我独得归，哀叫声摧裂。马为立踟蹰，车为不转辙。
观者皆嘘唏，行路亦呜咽。去去割情恋，遄征日遐迈。悠悠三千里，何时复交会。
念我出腹子，匈臆为摧败。既至家人尽，又复无中外。城廓为山林，庭宇生荆艾。
白骨不知谁，纵横莫覆盖。出门无人声，豺狼号且吠。茕茕对孤景，怛咤糜肝肺。
登高远眺望，魂神忽飞逝。奄若寿命尽，旁人相宽大。为复强视息，虽生何聊赖。
托命于新人，竭心自勖励。流离成鄙贱，常恐复捐废。人生几何时，怀忧终年岁。
----------------------------number 6090----------------------------
鸳鸯湖棹歌
一百首选二
清朝
朱彝尊
穆湖莲叶小于钱，卧柳虽多不碍船。
两岸新苗才过雨，夕阳沟水响溪田。
屋上鸠鸣谷雨开，横塘游女荡船回。
桃花落后蚕齐浴，竹笋抽时燕便来。
----------------------------number 6091----------------------------
经炀帝行宫
唐朝
刘沧
此地曾经翠辇过，浮云流水竟如何？
香销南国美人尽，怨入东风芳草多。
残柳宫前空露叶，夕阳川上浩烟波。
行人遥起广陵思，古渡月明闻棹歌。
----------------------------number 6092----------------------------
章台柳
寄柳氏
唐朝
韩翃
章台柳，章台柳，颜色青青今在否？
纵使长条似旧垂，也应攀折他人手。
版本一
章台柳，章台柳，往日依依今在否？
纵使长条似旧垂，也应攀折他人手。
版本二
章台柳，章台柳，昔日青青今在否？
纵使长条似旧垂，也应攀折他人手。
版本三
----------------------------number 6093----------------------------
再游玄都观
唐朝
刘禹锡
百亩庭中半是苔，桃花净尽菜花开。
种桃道士归何处，前度刘郎今又来。
----------------------------number 6094----------------------------
绝句漫兴九首
其一
唐朝
杜甫
隔户杨柳弱袅袅，恰似十五女儿腰。
谓谁朝来不作意，狂风挽断最长条。
----------------------------number 6095----------------------------
初度口占
辛丑
清朝
王夫之
新买茱萸半亩堂，苔侵床足月侵墙。
天涯芳草迷归路，病叶还禁一夜霜。
----------------------------number 6096----------------------------
落花落
唐朝
王勃
落花落，落花纷漠漠。
绿叶青跗映丹萼，与君裴回上金阁。
影拂妆阶玳瑁筵，香飘舞馆茱萸幕。
落花飞，燎乱入中帷。
落花春正满，春人归不归。
落花度，氛氲绕高树。
落花春已繁，春人春不顾。
绮阁青台静且闲，罗袂红巾复往还。
盛年不再得，高枝难重攀。
试复旦游落花里，暮宿落花间。
与君落花院，台上起双鬟。
----------------------------number 6097----------------------------
重过何氏五首
唐朝
杜甫
问讯东桥竹，将军有报书。
倒衣还命驾，高枕乃吾庐。
花妥莺捎蝶，溪喧獭趁鱼。
重来休沐地，真作野人居。
山雨樽仍在，沙沉榻未移。
犬迎曾宿客，鸦护落巢儿。
云薄翠微寺，天清皇子陂。
向来幽兴极，步屣过东篱。
落日平台上，春风啜茗时。
石栏斜点笔，桐叶坐题诗。
翡翠鸣衣桁，蜻蜓立钓丝。
自今幽兴熟，来往亦无期。
颇怪朝参懒，应耽野趣长。
雨抛金锁甲，苔卧绿沉枪。
手自移蒲柳，家才足稻粱。
看君用幽意，白日到羲皇。
到此应常宿，相留可判年。
蹉跎暮容色，怅望好林泉。
何日沾微禄，归山买薄田？
斯游恐不遂，把酒意茫然。
----------------------------number 6098----------------------------
江南曲四首
唐朝
储光羲
绿江深见底，高浪直翻空。
惯是湖边住，舟轻不畏风。
逐流牵荇叶，缘岸摘芦苗。
为惜鸳鸯鸟，轻轻动画桡。
日暮长江里，相邀归渡头。
落花如有意，来去逐船流。
隔江看树色，沿月听歌声。
不是长干住，那从此路行。
----------------------------number 6099----------------------------
秋雨叹三首
唐朝
杜甫
雨中百草秋烂死，阶下决明颜色鲜。
著叶满枝翠羽盖，开花无数黄金钱。
凉风萧萧吹汝急，恐汝后时难独立。
堂上书生空白头，临风三嗅馨香泣。
阑风长雨秋纷纷，四海八荒同一云。
去马来牛不复辨，浊泾清渭何当分？
禾头生耳黍穗黑，农夫田妇无消息。
城中斗米换衾禂，相许宁论两相值？
长安布衣谁比数？反锁衡门守环堵。
老夫不出长蓬蒿，稚子无忧走风雨。
雨声飕飕催早寒，胡雁翅湿高飞难。
秋来未曾见白日，泥污后土何时干？
----------------------------number 6100----------------------------
古风
其五十九
唐朝
李白
碧荷生幽泉，朝日艳且鲜。
秋花冒绿水，密叶罗青烟。
秀色空绝世，馨香为谁传。
坐看飞霜满，凋此红芳年。
结根未得所，愿托华池边。
----------------------------number 6101----------------------------
野步
清朝
赵翼
峭寒催换木棉裘，倚杖郊原作近游。
最是秋风管闲事，红他枫叶白人头。
----------------------------number 6102----------------------------
塘上行
汉朝
甄宓
蒲生我池中，其叶何离离。
傍能行仁义，莫若妾自知。
众口铄黄金，使君生别离。
念君去我时，独愁常苦悲。
想见君颜色，感结伤心脾。
念君常苦悲，夜夜不能寐。
莫以豪贤故，弃捐素所爱。
莫以鱼肉贱，弃捐葱与薤。
莫以麻枲贱，弃捐菅与蒯。
出亦复苦愁，入亦复苦愁。
边地多悲风，树木何修修。
从君致独乐，延年寿千秋。
----------------------------number 6103----------------------------
采莲曲
金桨木兰船
南北朝
刘孝威
金桨木兰船，戏采江南莲。
莲香隔浦渡，荷叶满江鲜。
房垂易入手，柄曲自临盘。
露花时湿钏，风茎乍拂钿。
----------------------------number 6104----------------------------
柳州城西北隅种柑树
唐朝
柳宗元
手种黄柑二百株，春来新叶遍城隅。
方同楚客怜皇树，不学荆州利木奴。
几岁开花闻喷雪，何人摘实见垂珠？
若教坐待成林日，滋味还堪养老夫。
----------------------------number 6105----------------------------
荷花
清朝
石涛
荷叶五寸荷花娇，贴波不碍画船摇；
相到薰风四五月，也能遮却美人腰。
----------------------------number 6106----------------------------
春日山中对雪有作
唐朝
杜荀鹤
竹树无声或有声，霏霏漠漠散还凝。
岭梅谢后重妆蕊，岩水铺来却结冰。
牢系鹿儿防猎客，满添茶鼎候吟僧。
好将膏雨同功力，松径莓苔又一层。
----------------------------number 6107----------------------------
游泰山六首
唐朝
李白
天宝元年四月从故御道上泰山
四月上泰山，石平御道开。
六龙过万壑，涧谷随萦回。
马迹绕碧峰，于今满青苔。
飞流洒绝巘，水急松声哀。
北眺崿嶂奇，倾崖向东摧。
洞门闭石扇，地底兴云雷。
登高望蓬流，想象金银台。
天门一长啸，万里清风来。
玉女四五人，飘颻下九垓。
含笑引素手，遗我流霞杯。
稽首再拜之，自愧非仙才。
旷然小宇宙，弃世何悠哉。
清晓骑白鹿，直上天门山。
山际逢羽人，方瞳好容颜。
扪萝欲就语，却掩青云关。
遗我鸟迹书，飘然落岩间。
其字乃上古，读之了不闲。
感此三叹息，从师方未还。
平明登日观，举手开云关。
精神四飞扬，如出天地间。
黄河从西来，窈窕入远山。
凭崖览八极，目尽长空闲。
偶然值青童，绿发双云鬟。
笑我晚学仙，蹉跎凋朱颜。
踌躇忽不见，浩荡难追攀。
清斋三千日，裂素写道经。
吟诵有所得，众神卫我形。
云行信长风，飒若羽翼生。
攀崖上日观，伏槛窥东溟。
海色动远山，天鸡已先鸣。
银台出倒景，白浪翻长鲸。
安得不死药，高飞向蓬瀛。
日观东北倾，两崖夹双石。
海水落眼前，天光遥空碧。
千峰争攒聚，万壑绝凌历。
缅彼鹤上仙，去无云中迹。
长松入霄汉，远望不盈尺。
山花异人间，五月雪中白。
终当遇安期，于此炼玉液。
朝饮王母池，瞑投天门关。
独抱绿绮琴，夜行青山间。
山明月露白，夜静松风歇。
仙人游碧峰，处处笙歌发。
寂静娱清辉，玉真连翠微。
想象鸾凤舞，飘颻龙虎衣。
扪天摘匏瓜，恍惚不忆归。
举手弄清浅，误攀织女机。
明晨坐相失，但见五云飞。
----------------------------number 6108----------------------------
北风行
明朝
刘基
城外萧萧北风起，城上健儿吹落耳。
将军玉帐貂鼠衣，手持酒杯看雪飞。
----------------------------number 6109----------------------------
戊申岁六月中遇火
魏晋
陶渊明
草庐寄穷巷，甘以辞华轩。
正夏长风急，林室顿烧燔。
一宅无遗宇，肪舟荫门前。
迢迢新秋夕，亭亭月将圆。
果菜始复生，惊鸟尚未还。
中宵伫遥念，一盼周九天。
总发抱孤介，奄出四十年。
形迹凭化往，灵府长独闲。
贞刚自有质，玉石乃非坚。
仰想东户时，余粮宿中田。
鼓腹无所思；朝起暮归眠。
既已不遇兹，且遂灌我园。
----------------------------number 6110----------------------------
金陵城西楼月下吟
唐朝
李白
金陵夜寂凉风发，独上高楼望吴越。
白云映水摇空城，白露垂珠滴秋月。
月下沉吟久不归，古来相接眼中稀。
解道澄江净如练，令人长忆谢玄晖。
----------------------------number 6111----------------------------
捣衣诗
南北朝
柳恽
孤衾引思绪。独枕怆忧端。深庭秋草绿。高门白露寒。
思君起清夜。促柱奏幽兰。不怨飞蓬苦。徒伤蕙草残。
行役滞风波。游人淹不归。亭皋木叶下。陇首秋云飞。
寒园夕鸟集。思牖草虫悲。嗟矣当春服。安见御冬衣。
鹤鸣劳永欢。采菉伤时暮。念君方远游。望妾理纨素。
秋风吹绿潭。明月悬高树。佳人饰净容。招携从所务。
步栏杳不极。离堂肃已扃。轩高夕杵散。气爽夜碪鸣。
瑶华随步响。幽兰逐袂生。踟蹰理金翠。容与纳宵清。
泛艳回烟彩。渊旋龟鹤文。凄凄合欢袖。冉冉兰麝芬。
不怨杼轴苦。所悲千里分。垂泣送行李。倾首迟归云。
----------------------------number 6112----------------------------
初夏绝句
宋朝
陆游
纷纷红紫已成尘，布谷声中夏令新。
夹路桑麻行不尽，始知身是太平人。
----------------------------number 6113----------------------------
紫骝马
唐朝
李白
紫骝行且嘶，双翻碧玉蹄。
临流不肯渡，似惜锦障泥。
白雪关山远，黄云海戍迷。
挥鞭万里去，安得念春闺。
----------------------------number 6114----------------------------
早雁
唐朝
杜牧
金河秋半虏弦开，云外惊飞四散哀。
仙掌月明孤影过，长门灯暗数声来。
须知胡骑纷纷在，岂逐春风一一回？
莫厌潇湘少人处，水多菰米岸莓苔。
----------------------------number 6115----------------------------
剑客
唐朝
齐己
拔剑绕残樽，歌终便出门。
西风满天雪，何处报人恩。
勇死寻常事，轻雠不足论。
翻嫌易水上，细碎动离魂。
----------------------------number 6116----------------------------
塞下曲
秋风夜渡河
唐朝
王昌龄
秋风夜渡河，吹却雁门桑。
遥见胡地猎，鞴马宿严霜。
五道分兵去，孤军百战场。
功多翻下狱，士卒但心伤。
----------------------------number 6117----------------------------
微雨夜行
唐朝
白居易
漠漠秋云起，稍稍夜寒生。
但觉衣裳湿，无点亦无声。
----------------------------number 6118----------------------------
发白马
唐朝
李白
将军发白马，旌节度黄河。
箫鼓聒川岳，沧溟涌涛波。
武安有振瓦，易水无寒歌。
铁骑若雪山，饮流涸滹沱。
扬兵猎月窟，转战略朝那。
倚剑登燕然，边烽列嵯峨。
萧条万里外，耕作五原多。
一扫清大漠，包虎戢金戈。
----------------------------number 6119----------------------------
感事
明朝
袁宏道
湘山晴色远微微，尽日江头独醉归。
不见两关传露布，尚闻三殿未垂衣。
边筹自古无中下，朝论于今有是非。
日暮平沙秋草乱，一双白鸟避人飞。
----------------------------number 6120----------------------------
村家四月词（其一）
清朝
查慎行
小满初过上簇迟，落山肥茧白如脂。
费他三幼占风色，二月前头早卖丝。
----------------------------number 6121----------------------------
村家四月词（其二）
清朝
查慎行
村家四月词（其二）
山妻赤脚子蓬头，从此劳劳直过秋。
海角为农知更苦，合家筋力替耕牛。
----------------------------number 6122----------------------------
风筝
唐朝
司空曙
高风吹玉柱，万籁忽齐飘。飒树迟难度，萦空细渐销。
松泉鹿门夜，笙鹤洛滨朝。坐与真僧听，支颐向寂寥。
----------------------------number 6123----------------------------
自遣诗三十首
唐朝
陆龟蒙
五年重别旧山村，树有交柯犊有孙。
更感卞峰颜色好，晓云才散便当门。
雪下孤村淅淅鸣，病魂无睡洒来清。
心摇只待东窗晓，长愧寒鸡第一声。
多情多感自难忘，只有风流共古长。
座上不遗金带枕，陈王词赋为谁伤。
甫里先生未白头，酒旗犹可战高楼。
长鲸好鲙无因得，乞取艅艎作钓舟。
花濑濛濛紫气昏，水边山曲更深村。
终须拣取幽栖处，老桧成双便作门。
阴洞曾为采药行，冷云凝绝烛微明。
玉芝敲折琤然堕，合有真人上姓名。
长叹人间发易华，暗将心事许烟霞。
病来前约分明在，药鼎书囊便是家。
酝得秋泉似玉容，比于云液更应浓。
思量北海徐刘辈，枉向人间号酒龙。
羊侃多应自古豪，解盘金槊置纤腰。
纵然此事教双得，不博溪田二顷苗。
偶然携稚看微波，临水春寒一倍多。
便使笔精如逸少，懒能书字换群鹅。
昔闻庄叟迢迢梦，又道韩生苒苒飞。
知有姓名聊寄问，更无言语抱斜晖。
雪侵春事太无端，舞急微还近腊寒。
应是也疑真宰怪，休时犹未遍林峦。
数尺游丝堕碧空，年年长是惹东风。
争知天上无人住，亦有春愁鹤发翁。
谁使寒鸦意绪娇，云情山晚动情憀
乱和残照纷纷舞，应索阳乌次第饶。
古往天高事渺茫，争知灵媛不凄凉。
月娥如有相思泪，只待方诸寄两行。
本来云外寄闲身，遂与溪云作主人。
一夜逆风愁四散，晓来零落傍衣巾。
渊明不待公田熟，乘兴先秋解印归。
我为馀粮春未去，到头谁是复谁非。
云拥根株抱石危，斫来文似瘦蛟螭。
幽人带病慵朝起，只向春山尽日欹。
月淡花闲夜已深，宋家微咏若遗音。
重思万古无人赏，露湿清香独满襟。
南岸春田手自农，往来横截半江风。
有时不耐轻桡兴，暂欲蓬山访洛公。
贤达垂竿小隐中，我来真作捕鱼翁。
前溪一夜春流急，已学严滩下钓筒。
水国君王又姓萧，风情由是冠南朝。
灵和殿下巴江柳，十二旒前舞翠条。
强梳蓬鬓整斜冠，片烛光微夜思阑。
天意最饶惆怅事，单栖分付与春寒。
无多药圃近南荣，合有新苗次第生。
稚子不知名品上，恐随春草斗输赢。
一派溪随箬下流，春来无处不汀洲。
漪澜未碧蒲犹短，不见鸳鸯正自由。
山下花明水上曛，一桡青翰破霞文。
越人但爱风流客，绣被何须属鄂君。
妍华须是占时生，准拟差肩不近情。
佳丽几时腰不细，荆王辛苦致宫名。
姹女精神似月孤，敢将容易入洪炉。
人间纵道铅华少，蝶翅新篁未肯无。
贞白求丹变姓名，主恩潜助亦无成。
侯家竟换梁天子，王整徒劳作外兵。
春雨能膏草木肥，就中林野碧含滋。
唯馀病客相逢背，一夜寒声减四肢。
----------------------------number 6124----------------------------
黄山道中
元朝
赵沨
小榖城荒路屈盘，石根寒碧涨秋湾。
千章秀木黄公庙，一点飞雪白塔山。
好景落谁诗句里，蹇驴驮我画图间。
膏肓泉石真吾事，莫厌乘兴数往还。
----------------------------number 6125----------------------------
荷花
明朝
赵沨
谁开玉鉴泻天光，占断人间六月凉。
日落沙禽犹未散，也知受用藕花香。
----------------------------number 6126----------------------------
人欲
唐朝
李商隐
人欲天从竟不疑，莫言圆盖便无私。
秦中已久乌头白，却是君王未备知。
----------------------------number 6127----------------------------
可叹
唐朝
杜甫
天上浮云如白衣，斯须变幻如苍狗。
古往今来共一时，人生万事无不有。
近者抉眼去其夫，河东女儿身姓柳。
丈夫正色动引经，酆城客子王季友。
群书万卷常暗诵，孝经一通看在手。
贫穷老瘦家卖屐，好事就之为携酒。
豫章太守高帝孙，引为宾客敬颇久。
闻道三年未曾语，小心恐惧闭其口。
太守得之更不疑，人生反覆看亦丑。
明月无瑕岂容易，紫气郁郁犹冲斗。
时危可仗真豪俊，二人得置君侧否。
太守顷者领山南，邦人思之比父母。
王生早曾拜颜色，高山之外皆培塿。
用为羲和天为成，用平水土地为厚。
王也论道阻江湖，李也丞疑旷前后。
死为星辰终不灭，致君尧舜焉肯朽。
吾辈碌碌饱饭行，风后力牧长回首。
----------------------------number 6128----------------------------
可叹
唐朝
李商隐
幸会东城宴未回，年华忧共水相催。
梁家宅里秦宫入，赵后楼中赤凤来。
冰簟且眠金镂枕，琼筵不醉玉交杯。
宓妃愁坐芝田馆，用尽陈王八斗才。
----------------------------number 6129----------------------------
欹湖（湖上一回首）
唐朝
王维
吹箫凌极浦，日暮送夫君。
湖上一回首，青山卷白云。
----------------------------number 6130----------------------------
早发白帝城
白帝下江陵
先秦
李白
朝辞白帝彩云间，千里江陵一日还。
两岸猿声啼不住，轻舟已过万重山。
----------------------------number 6131----------------------------
崔娘诗（风流才子多春思）
唐朝
杨巨源
清润潘郎玉不如，中庭蕙草雪消初。
风流才子多春思，肠断萧娘一纸书。
----------------------------number 6132----------------------------
题梅岭泉
唐朝
孙鲂
梅岭旧闻传，林亭势峞然。登临真不易，幽胜恐无先。
楚野平千里，吴江曲一边。标形都大别，洞府岂知焉。
飞阁横空去，征帆落面前。南雄雉堞峻，北壮凤台连。
烂熳三春媚，参差百卉妍。风桃诸处锦，洛竹半溪烟。
燕入晴梁语，莺从暖谷迁。石根朝霭碧，帘际晚霞鲜。
径柳行难约，庭莎醉好眠。清明时更异，造化意疑偏。
不独宜韶景，尤须看暑天。药苗繁似结，萝蔓猛如编。
珠亚垂枝果，冰澄汲井泉。粉墙蜩蜕落，丹槛雀雏颠。
炎气微茫觉，清飙左右穿。云峰从勃起，葵叶岂劳扇。
又见秋天丽，浑将夏日悬。红
著霜树，香老卧池边。
菱芡谁铺绣，莓苔自学钱。暗虫依砌响，明月逗帘圆。
小砌滋新菊，高轩噪暮蝉。雨声寒飒飒，雁影晓联联。
释此何堪玩，深冬更可怜。窗中看短景，树里见重川。
冈阜分明出，杉松气概全。讴成白雪曲，吟是早梅篇。
创制谁人解，根基太守贤。或时留皂盖，尽日簇华筵。
谁咏忧黎庶，狂游泥管弦。交加丰玉食，来去迸金船。
侍从非常客，俳谐像列仙。画旗张赫奕，妖妓舞婵娟。
罢宴心犹恋，将归兴尚牵。只应愁逼夜，宁厌赏经年。
孤贱今何幸，跻攀奈有缘。展眉惊豁达，徐步喜周旋。
讽咏虽知苦，推功靡极玄。聊书四十韵，甘责未精专。
----------------------------number 6133----------------------------
章台柳
寄柳氏
唐朝
韩翃
章台柳，章台柳，颜色青青今在否？
纵使长条似旧垂，也应攀折他人手。
版本一
章台柳，章台柳，往日依依今在否？
纵使长条似旧垂，也应攀折他人手。
版本二
章台柳，章台柳，昔日青青今在否？
纵使长条似旧垂，也应攀折他人手。
版本三
----------------------------number 6134----------------------------
边方春兴
唐朝
高骈
草色青青柳色浓，玉壶倾酒满金钟。
笙歌嘹亮随风去，知尽关山第几重。
----------------------------number 6135----------------------------
酒泉子
花映柳条
唐朝
温庭筠
花映柳条，闲向绿萍池上。凭栏干，窥细浪，雨萧萧。
近来音信两疏索，洞房空寂寞。掩银屏，垂翠箔，度春宵。
----------------------------number 6136----------------------------
天问
先秦
屈原
曰：遂古之初，谁传道之？
上下未形，何由考之？
冥昭瞢闇，谁能极之？
冯翼惟像，何以识之？
明明闇闇，惟时何为？
阴阳三合，何本何化？
圜则九重，孰营度之？
惟兹何功，孰初作之？
斡维焉系，天极焉加？
八柱何当，东南何亏？
九天之际，安放安属？
隅隈多有，谁知其数？
天何所沓？十二焉分？
日月安属？列星安陈？
出自汤谷，次于蒙氾。
自明及晦，所行几里？
夜光何德，死则又育？
厥利维何，而顾菟在腹？
女歧无合，夫焉取九子？
伯强何处？惠气安在？
何阖而晦？何开而明？
角宿未旦，曜灵安藏？
不任汩鸿，师何以尚之？
佥曰“何忧”，何不课而行之？
鸱龟曳衔，鲧何听焉？
顺欲成功，帝何刑焉？
永遏在羽山，夫何三年不施？
伯禹愎鲧，夫何以变化？
纂就前绪，遂成考功。
何续初继业，而厥谋不同？
洪泉极深，何以窴之？
地方九则，何以坟之？
河海应龙？何尽何历？
鲧何所营？禹何所成？
康回冯怒，坠何故以东南倾？
九州安错？川谷何洿？
东流不溢，孰知其故？
东西南北，其修孰多？
南北顺堕，其衍几何？
昆仑县圃，其尻安在？
增城九重，其高几里？
四方之门，其谁从焉？
西北辟启，何气通焉？
日安不到？烛龙何照？
羲和之未扬，若华何光？
何所冬暖？何所夏寒？
焉有石林？何兽能言？
焉有虬龙、负熊以游？
雄虺九首，鯈忽焉在？
何所不死？长人何守？
靡蓱九衢，枲华安居？
灵蛇吞象，厥大何如？
黑水、玄趾，三危安在？
延年不死，寿何所止？
鲮鱼何所？鬿堆焉处？
羿焉彃日？乌焉解羽？
禹之力献功，降省下土四方。
焉得彼嵞山女，而通之於台桑？
闵妃匹合，厥身是继。
胡为嗜不同味，而快朝饱？
启代益作后，卒然离蠥。
何启惟忧，而能拘是达？
皆归射鞠，而无害厥躬。
何后益作革，而禹播降？
启棘宾商，《九辨》、《九歌》。
何勤子屠母，而死分竟地？
帝降夷羿，革孽夏民。
胡射夫河伯，而妻彼雒嫔？
冯珧利决，封豨是射。
何献蒸肉之膏，而后帝不若？
浞娶纯狐，眩妻爰谋。
何羿之射革，而交吞揆之？
阻穷西征，岩何越焉？
化为黄熊，巫何活焉？
咸播秬黍，莆雚是营。
何由并投，而鲧疾修盈？
白蜺婴茀，胡为此堂？
安得夫良药，不能固臧？
天式从横，阳离爰死。
大鸟何鸣，夫焉丧厥体？
蓱号起雨，何以兴之？
撰体胁鹿，何以膺之？
鼇戴山抃，何以安之？
释舟陵行，何之迁之？
惟浇在户，何求于嫂？
何少康逐犬，而颠陨厥首？
女歧缝裳，而馆同爰止。
何颠易厥首，而亲以逢殆？
汤谋易旅，何以厚之？
覆舟斟寻，何道取之？
桀伐蒙山，何所得焉？
妹嬉何肆，汤何殛焉？
舜闵在家，父何以鱞？
尧不姚告，二女何亲？
厥萌在初，何所意焉？
璜台十成，谁所极焉？
登立为帝，孰道尚之？
女娲有体，孰制匠之？
舜服厥弟，终然为害。
何肆犬豕，而厥身不危败？
吴获迄古，南岳是止。
孰期去斯，得两男子？
缘鹄饰玉，后帝是飨。
何承谋夏桀，终以灭丧？
帝乃降观，下逢伊挚。
何条放致罚，而黎服大说？
简狄在台，喾何宜？
玄鸟致贻，女何喜，
该秉季德，厥父是臧。
胡终弊于有扈，牧夫牛羊？
干协时舞，何以怀之？
平胁曼肤，何以肥之？
有扈牧竖，云何而逢？
击床先出，其命何从？
恆秉季德，焉得夫朴牛？
何往营班禄，不但还来？
昏微遵迹，有狄不宁。
何繁鸟萃棘，负子肆情？
眩弟并淫，危害厥兄。
何变化以作诈，而後嗣逢长？
成汤东巡，有莘爰极。
何乞彼小臣，而吉妃是得？
水滨之木，得彼小子。
夫何恶之，媵有莘之妇？
汤出重泉，夫何罪尤？
不胜心伐帝，夫谁使挑之？
会晁争盟，何践吾期？
苍鸟群飞，孰使萃之？
列击纣躬，叔旦不嘉。
何亲揆发，何周之命以咨嗟？
授殷天下，其位安施？
反成乃亡，其罪伊何？
争遣伐器，何以行之？
并驱击翼，何以将之？
昭后成游，南土爰底。
厥利惟何，逢彼白雉？
穆王巧挴，夫何周流？
环理天下，夫何索求？
妖夫曳衒，何号于市？
周幽谁诛？焉得夫褒姒？
天命反侧，何罚何佑？
齐桓九会，卒然身杀。
彼王纣之躬，孰使乱惑？
何恶辅弼，谗谄是服？
比干何逆，而抑沉之？
雷开何顺，而赐封之？
何圣人之一德，卒其异方：
梅伯受醢，箕子详狂？
稷维元子，帝何竺之？
投之於冰上，鸟何燠之？
何冯弓挟矢，殊能将之？
既惊帝切激，何逢长之？
伯昌号衰，秉鞭作牧。
何令彻彼岐社，命有殷国？
迁藏就岐，何能依？
殷有惑妇，何所讥？
受赐兹醢，西伯上告。
何亲就上帝罚，殷之命以不救？
师望在肆，昌何识？
鼓刀扬声，后何喜？
武发杀殷，何所悒？
载尸集战，何所急？
伯林雉经，维其何故？
何感天抑坠，夫谁畏惧？
皇天集命，惟何戒之？
受礼天下，又使至代之？
初汤臣挚，後兹承辅。
何卒官汤，尊食宗绪？
勋阖、梦生，少离散亡。
何壮武历，能流厥严？
彭铿斟雉，帝何飨？
受寿永多，夫何久长？
中央共牧，后何怒？
蜂蛾微命，力何固？
惊女采薇，鹿何祐？
北至回水，萃何喜？
兄有噬犬，弟何欲？
易之以百两，卒无禄？
薄暮雷电，归何忧？
厥严不奉，帝何求？
伏匿穴处，爰何云？
荆勋作师，夫何长？
悟过改更，我又何言？
吴光争国，久余是胜。
何环穿自闾社丘陵，爰出子文？
吾告堵敖以不长。
何试上自予，忠名弥彰？
----------------------------number 6137----------------------------
至正改元辛巳寒食日示弟及诸子侄
元朝
虞集
江山信美非吾土，漂泊栖迟近百年。
山舍墓田同水曲，不堪梦觉听啼鹃。
----------------------------number 6138----------------------------
论诗三十首
二十二
元朝
元好问
奇外无奇更出奇，一波才动万波随。
只知诗到苏黄尽，沧海横流却是谁？
----------------------------number 6139----------------------------
绝句漫兴九首
其一
唐朝
杜甫
隔户杨柳弱袅袅，恰似十五女儿腰。
谓谁朝来不作意，狂风挽断最长条。
----------------------------number 6140----------------------------
寄外征衣
唐朝
陈玉兰
夫戌边关妾在吴，西风吹妾妾忧夫。
一行书信千行泪，寒到君边衣到无？
----------------------------number 6141----------------------------
绝句漫兴九首
其三
唐朝
杜甫
熟知茅斋绝低小，江上燕子故来频。
衔泥点污琴书内，更接飞虫打着人。
----------------------------number 6142----------------------------
丁洲怀古
清朝
王绪
特统精兵御上游，笳吹先遁惊若鸥。
扬州空把残旗耀，赢得舟中骂不休。
----------------------------number 6143----------------------------
绝句漫兴九首
其四
唐朝
杜甫
二月已破三月来，渐老逢春能几回。
莫思身外无穷事，且尽生前有限杯。
----------------------------number 6144----------------------------
绝句漫兴九首
其七
唐朝
杜甫
糁径杨花铺白毡，点溪荷叶叠青钱。
笋根稚子无人见，沙上凫雏傍母眠。
----------------------------number 6145----------------------------
四时
魏晋
陶渊明
春水满四泽，夏云多奇峰。
秋月扬明晖，冬岭秀寒松。
----------------------------number 6146----------------------------
绝句漫兴九首
其九
唐朝
杜甫
眼见客愁愁不醒，无赖春色到江亭。
即遣花开深造次，便觉莺语太丁宁。
----------------------------number 6147----------------------------
古风
其一
唐朝
李白
羽檄如流星，虎符合专城；
喧呼救边急，群鸟皆夜鸣。
白日曜紫微，三公运权衡；
天地皆得一，澹然四海清。
借问此何为？答言楚征兵；
渡泸及五月，将赴云南征。
怯卒非战士，炎方难远行。
长号别严亲，日月惨光晶。
泣尽继以血，心摧两无声。
困兽当猛虎，穷鱼饵奔鲸；
千去不一还，投躯岂全身？
如何舞干戚，一使有苗乎！
----------------------------number 6148----------------------------
咏同心芙蓉
隋朝
杜公瞻
灼灼荷花瑞，亭亭出水中。
一茎孤引绿，双影共分红。
色夺歌人脸，香乱舞衣风。
名莲自可念，况复两心同。
----------------------------number 6149----------------------------
古风
其十五
唐朝
李白
燕昭延郭隗，遂筑黄金台。
剧辛方赵至，邹衍复齐来。
奈何青云士，弃我如尘埃。
珠玉买歌笑，糟糠养贤才。
方知黄鹤举，千里独徘徊。
----------------------------number 6150----------------------------
青阳渡
魏晋
佚名
青荷盖绿水，芙蓉披红鲜。
下有并根藕，上有并头莲。
----------------------------number 6151----------------------------
古风
其五十九
唐朝
李白
碧荷生幽泉，朝日艳且鲜。
秋花冒绿水，密叶罗青烟。
秀色空绝世，馨香为谁传。
坐看飞霜满，凋此红芳年。
结根未得所，愿托华池边。
----------------------------number 6152----------------------------
游春曲二首
其一
唐朝
王涯
万树江边杏，新开一夜风。
满园深浅色，照在绿波中。
----------------------------number 6153----------------------------
望岳三首
唐朝
杜甫
岱宗夫如何？齐鲁青未了。
造化钟神秀，阴阳割昏晓。
荡胸生曾云，决眦入归鸟。
会当凌绝顶，一览众山小。
西岳崚嶒竦处尊，诸峰罗立似儿孙。
安得仙人九节杖，拄到玉女洗头盆。
车箱入谷无归路，箭栝通天有一门。
稍待秋风凉冷后，高寻白帝问真源。
南岳配朱鸟，秩礼自百王。
歘吸领地灵，鸿洞半炎方。
邦家用祀典，在德非馨香。
巡守何寂寥，有虞今则亡。
洎吾隘世网，行迈越潇湘。
渴日绝壁出，漾舟清光旁。
祝融五峯尊，峯峯次低昴。
紫盖独不朝，争长嶫相望。
恭闻魏夫人，羣仙夹翱翔。
有时五峯气，散风如飞霜。
牵迫限修途，未暇杖崇冈。
归来觊命驾，沐浴休玉堂。
三叹问府主，曷以赞我皇。
牲璧忍衰俗，神其思降祥。
----------------------------number 6154----------------------------
采莲曲
金桨木兰船
南北朝
刘孝威
金桨木兰船，戏采江南莲。
莲香隔浦渡，荷叶满江鲜。
房垂易入手，柄曲自临盘。
露花时湿钏，风茎乍拂钿。
----------------------------number 6155----------------------------
交趾怀古
清朝
曹雪芹
铜铸金镛振纪纲，声传海外播戎羌。
马援自是功劳大，铁笛无烦说子房。
----------------------------number 6156----------------------------
咏芙蓉
南北朝
沈约
微风摇紫叶，轻露拂朱房。
中池所以绿，待我泛红光。
----------------------------number 6157----------------------------
登庐山绝顶望诸峤
魏晋
谢灵运
山行非有期，弥远不能辍。
但欲掩昏旦，遂复经圆缺。
扪壁窥龙池，攀枝瞰乳穴。
积峡忽复启，平途俄已绝。
峦垅有合沓，往来无踪辙。
昼夜蔽日月，冬夏共霜雪。
----------------------------number 6158----------------------------
钱氏池上芙蓉
明朝
文徵明
九月江南花事休
芙蓉宛转在中洲。
美人笑隔盈盈水
落日还生渺渺愁。
露洗玉盘金殿冷
风吹罗带锦城秋。
相看未用伤迟暮
别有池塘一种幽。
----------------------------number 6159----------------------------
葬花吟
清朝
曹雪芹
花谢花飞花满天，红消香断有谁怜？
游丝软系飘春榭，落絮轻沾扑绣帘。
闺中女儿惜春暮，愁绪满怀无释处。
手把花锄出绣帘，忍踏落花来复去。
柳丝榆荚自芳菲，不管桃飘与李飞；
桃李明年能再发，明年闺中知有谁？
三月香巢已垒成，梁间燕子太无情！
明年花发虽可啄，却不道人去梁空巢也倾。
一年三百六十日，风刀霜剑严相逼；
明媚鲜妍能几时，一朝漂泊难寻觅。
花开易见落难寻，阶前愁杀葬花人，
独倚花锄泪暗洒，洒上空枝见血痕。
杜鹃无语正黄昏，荷锄归去掩重门；
青灯照壁人初睡，冷雨敲窗被未温。
怪奴底事倍伤神？半为怜春半恼春。
怜春忽至恼忽去，至又无言去未闻。
昨宵庭外悲歌发，知是花魂与鸟魂？
花魂鸟魂总难留，鸟自无言花自羞；
愿侬此日生双翼，随花飞到天尽头。
天尽头，何处有香丘？
未若锦囊收艳骨，一抔净土掩风流。
质本洁来还洁去，强于污淖陷渠沟。
尔今死去侬收葬，未卜侬身何日丧？
侬今葬花人笑痴，他年葬侬知是谁？
试看春残花渐落，便是红颜老死时；
一朝春尽红颜老，花落人亡两不知！——程高通行本
花谢花飞飞满天，红消香断有谁怜？
游丝软系飘春榭，落絮轻沾扑绣帘。
闺中女儿惜春暮，愁绪满怀无释处。
手把花锄出绣帘，忍踏落花来复去？
柳丝榆荚自芳菲，不管桃飘与李飞。
桃李明年能再发，明年闺中知有谁？
三月香巢已垒成，梁间燕子太无情！
明年花发虽可啄，却不道人去梁空巢也倾。
一年三百六十日，风刀霜剑严相逼。
明媚鲜妍能几时？一朝漂泊难寻觅。
花开易见落难寻，阶前闷死葬花人。
独倚花锄泪暗洒，洒上空枝见血痕。
杜鹃无语正黄昏，荷锄归去掩重门。
青灯照壁人初睡，冷雨敲窗被未温。
怪奴底事倍伤神？半为怜春半恼春。
怜春忽至恼忽去，至又无言去不闻。
昨宵庭外悲歌发，知是花魂与鸟魂。
花魂鸟魂总难留，鸟自无言花自羞。
愿奴胁下生双翼，随花飞到天尽头。
天尽头，何处有香丘？
未若锦囊收艳骨，一抷净土掩风流！
质本洁来还洁去，强于污淖陷渠沟。
尔今死去侬收葬，未卜侬身何日丧？
侬今葬花人笑痴，他年葬侬知有谁？
试看春残花渐落，便是红颜老死时。
一朝春尽红颜老，花落人亡两不知！——甲戌本
花谢花飞花满天，红消香断有谁怜？
游丝软系飘春榭，落絮轻沾扑绣帘。
帘中女儿惜春莫，愁绪满怀无处诉。
手把花锄出绣帘，忍踏落花来复去？
柳丝榆荚自芳菲，不管桃飘与柳飞。
桃李明年能再发，明岁闺中知有谁？
三月香巢已垒成，梁间燕子太无情！
明年花发虽可啄，却不道人去梁空巢也倾。
一年三百六十日，风刀霜剑严相逼。
明媚鲜妍能几时？一朝漂泊难寻觅。
花开易见落难寻，阶前闷杀葬花人。
独把香锄泪暗洒，洒上花枝见血痕。
杜鹃无语正黄昏，荷锄归去掩重门。
青灯照壁人初睡，冷雨敲窗被未温。
怪奴底事倍伤神？半为怜春半恼春。
怜春忽至恼忽去，至又无言去不闻。
昨宵庭外悲歌发，知是花魂与鸟魂。
花魂鸟魂总难留，鸟自无言花自羞。
愿奴胁下生双翼，随花飞落天尽头。
天尽头，何处有香丘？
未若锦囊收艳骨，一抔冷土掩风流。
质本洁来还洁去，强于污淖陷渠沟。
尔今死去奴收葬，未卜奴身何日亡？
奴今葬花人笑痴，他年葬奴知是谁？
试看春残花渐落，便是红颜老死时！
一朝春尽红颜老，花落人亡两不知。——周汝昌校本
----------------------------number 6160----------------------------
粤王台怀古
清朝
廖燕
粤峤犹存拜汉台，东南半壁望中开。
命归亭长占王业，人起炎方见霸才。
日月行空从地转，蛟龙入海卷潮回。
山川自古雄图在，槛外时闻绕电雷！
----------------------------number 6161----------------------------
狼山观海
宋朝
王安石
万里昆仑谁凿破，无边波浪拍天来。
晓寒云雾连穷屿，春暖鱼龙化蛰雷。
阆苑仙人何处觅？灵槎使者几时回？
遨游半在江湖里，始觉今朝眼界开。
----------------------------number 6162----------------------------
自菩提步月归广化寺
宋朝
欧阳修
春岩瀑泉响，夜久山已寂。
明月净松林，千峰同一色。
----------------------------number 6163----------------------------
舜庙怀古
汉朝
刘熊渠
游湘有余怨，岂是圣人心。
竹路猿啼古，祠宫蔓草深。
素风传旧俗，异迹闭荒林。
巡狩去不返，烟云怨至今。
----------------------------number 6164----------------------------
梅花绝句
其二
唐朝
陆游
幽谷那堪更北枝，年年自分着花迟。
高标逸韵君知否，正是层冰积雪时。
----------------------------number 6165----------------------------
京兆府栽莲
唐朝
白居易
污沟贮浊水，水上叶田田。
我来一长叹，知是东溪莲。
下有青污泥，馨香无复全。
上有红尘扑，颜色不得鲜。
物性犹如此，人事亦宜然。
托根非其所，不如遭弃捐。
昔在溪中日，花叶媚清涟。
今年不得地，憔悴府门前。
----------------------------number 6166----------------------------
惠州一绝
日啖荔枝三百颗
宋朝
苏轼
罗浮山下四时春，卢橘杨梅次第新。
日啖荔枝三百颗，不辞长作岭南人。（不辞
一作：不妨）
----------------------------number 6167----------------------------
初夏绝句
宋朝
陆游
纷纷红紫已成尘，布谷声中夏令新。
夹路桑麻行不尽，始知身是太平人。
----------------------------number 6168----------------------------
戊申岁六月中遇火
魏晋
陶渊明
草庐寄穷巷，甘以辞华轩。
正夏长风急，林室顿烧燔。
一宅无遗宇，肪舟荫门前。
迢迢新秋夕，亭亭月将圆。
果菜始复生，惊鸟尚未还。
中宵伫遥念，一盼周九天。
总发抱孤介，奄出四十年。
形迹凭化往，灵府长独闲。
贞刚自有质，玉石乃非坚。
仰想东户时，余粮宿中田。
鼓腹无所思；朝起暮归眠。
既已不遇兹，且遂灌我园。
----------------------------number 6169----------------------------
山村咏怀
一去二三里
宋朝
邵雍
一去二三里，烟村四五家。
亭台六七座，八九十枝花。
----------------------------number 6170----------------------------
壬戌清明作
清朝
屈大均
朝作轻寒暮作阴，愁中不觉已春深。
落花有泪因风雨，啼鸟无情自古今。
故国江山徒梦寐，中华人物又销沉。
龙蛇四海归无所，寒食年年怆客心。
----------------------------number 6171----------------------------
宿灵鹫禅寺
宋朝
杨万里
初疑夜雨忽朝晴，乃是山泉终夜鸣。
流到前溪无半语，在山做得许多声。
----------------------------number 6172----------------------------
晓行望云山
宋朝
杨万里
霁天欲晓未明间，满目奇峰总可观。
却有一峰忽然长，方知不动是真山。
----------------------------number 6173----------------------------
山中留客
唐朝
张旭
山光物态弄春晖，莫为轻阴便拟归。
纵使晴明无雨色，入云深处亦沾衣。
----------------------------number 6174----------------------------
东栏梨花
宋朝
苏轼
梨花淡白柳深青，柳絮飞时花满城。
惆怅东栏一株雪，人生看得几清明。
----------------------------number 6175----------------------------
游云居怀古
唐朝
真可
千尺盘桓到上方，云居萧索实堪伤。
赵州关外秋风冷，佛印桥头夜月凉。
唐宋碑题文字古，苏黄翰墨藓苔苍。
最怜清净金仙地，返作豪门放牧场。
----------------------------number 6176----------------------------
齐安郡中偶题
其一
唐朝
杜牧
两竿落日溪桥上，半缕轻烟柳影中。
多少绿荷相倚恨，一时回首背西风。
----------------------------number 6177----------------------------
慈湖夹阻风
宋朝
苏轼
捍索桅竿立啸空，篙师酣寝浪花中。
故应菅蒯知心腹，弱缆能争万里风。
此生归路愈茫然，无数青山水拍天。
犹有小船来卖饼，喜闻墟落在山前。
我行都是退之诗，真有人家水半扉。
千顷桑麻在船底，空余石发挂鱼衣。
日轮亭午汗珠融，谁识南讹长养功。
暴雨过云聊一快，未妨明月却当空。
卧看落月横千丈，起唤清风得半帆。
且并水村欹侧过，人间何处不巉岩。
----------------------------number 6178----------------------------
夜读
明朝
唐寅
夜来欹枕细思量，独卧残灯漏夜长。
深虑鬓毛随世白，不知腰带几时黄。
人言死后还三跳，我要生前做一场。
名不显时心不朽，再挑灯火看文章。
----------------------------number 6179----------------------------
题王逸老书饮中八仙歌
元朝
唐珙
前朝书法孰为盛，苏黄米蔡得其正。
法度难以晋魏论，气象可与欧虞并。
宣和金书类臣稷，筋骨通神工瘦硬。
大江南来万几暇，翰墨留神纵天性。
驱驰羲献走颜柳，神游八法轻万乘。
昭回云翰飞龙章，斡旋天机挥斗柄。
长枪大剑竟何用，恢复有志还未定。
太平遗老羔羊翁，草书时时发清兴。
天资自可凌汗漫，笔力犹能造遒劲。
年来神品不可得，醉素张颠夸草圣。
残篇断简付覆缶，玉轴牙签同弃甑。
摩娑故纸叹凋落，老眼昏花犹可认。
案头我正理蠹鱼，晴日好风窗几净。
----------------------------number 6180----------------------------
别诗二首
其二
南北朝
范云
孤烟起新丰。候雁出云中。
草低金城雾。木下玉门风。
别君河初满。思君月屡空。
折桂衡山北。摘兰沅水东。
兰摘心焉寄。桂折意谁通。
----------------------------number 6181----------------------------
爱日斋
元朝
孙华孙
曹宗儒讲学之室
去日诚可惜，来日还可爱。
耀灵如转丸，今昨忽相代。
粤从识日来，旦莫几明晦。
去来与来去，岁月不我贷。
何哉弃日者，忽忽成玩愒。
红轮日日升，青年讵能再。
烛龙少停骖，受我巵酒酹。
流光被吾躬，悉是天所赉。
吾方读吾书，堂有父母在。
古人惜分阴，我复何敢怠。
读书欲如何，禄养愿亲逮。
龙若昂首言，女亲殊未艾。
----------------------------number 6182----------------------------
赠日本僧观语孟
元朝
孙华孙
日本沙门性颇灵，自携语孟到禅扄。
也知中国尊朱子，不学南方诵墨经。
----------------------------number 6183----------------------------
鸿鹄歌
汉朝
刘邦
鸿鹄高飞，一举千里。
羽翮已就，横绝四海。
横绝四海，当可奈何？
虽有矰缴，尚安所施？
----------------------------number 6184----------------------------
宇文子贞至驿为松江诸邑田粮事赋古诗二章增之
元朝
孙华孙
朝行谷水东，暮行谷水西。
谷水日日流，驿舟日日来。
驿舟来不已，波浪日日起。
朝行谷水西，暮行谷水东。
傍人指驿舟，舟中有春风。
春风吹谷水，照见桃与李。
----------------------------number 6185----------------------------
悼内十一首
明朝
于谦
垂老光阴两鬓皤，细君弃我竟如何！
夫妻一旦世缘尽，儿女百年恩爱多。
小阁空悬台上镜，春衣谁试箧中罗。
客边闻讣肠先断，泪落西风鼓缶歌。
世缘情爱总成空，二十余年一梦中。
疏广未能辞汉王，孟光先已弃梁鸿。
灯昏罗幔通宵雨，花谢雕栏蓦地风。
欲觅音容在何处？九原无路辨西东。
缥渺音容何处寻？乱山重叠暮云深。
四千里外还家梦，二十年前结发心。
寂寞青灯形对影，萧疏白发泪沾巾。
箧中空有遗书在，把玩不堪成古今。
尘寰冥路两茫茫，何处青山识故乡？
破镜已分鸾凤影，遗衣空带麝兰香。
梦回孤馆肠千结，愁对惨灯泪千行。
抱痛苦嫌胸次窄，也应无处著凄凉。
东风庭院落花飞，谐老齐眉愿竟违。
幻梦一番生与死，讣音千里是邪非？
凄凉怀抱几时歇，缥渺音容何处归？
魂断九泉招不得，客边一日几沾衣。
房栊寂寞掩春风，百岁情缘一旦空。
世态不离生死内，梦魂多在别离中。
可怜孤馆月华白，犹忆香奁烛影红。
老眼昏昏数行泪，客边从此恨无穷。
结缘谁不愿齐眉，修短由来未可期。
老我方将安蔗境，细君先已赴瑶池。
花飞玉碎愁何限，绠断瓶沉势莫为。
清泪两行千古恨，眼看儿女益凄其。
别来音问每蹉跎，两地关情感慨多。
我欲承恩还北阙，子先归化梦南柯。
空闺镜破余残粉，断杼尘蒙失旧梭。
痛汝老怀谁与诉？临风惟有泪滂沱。
独对青灯坐夜阑，客边衣薄不胜寒。
因思旧事关情切，欲把遗书掩泪看。
花落香消人寂寂，台空镜破月团团。
梦魂割断幽明路，死别生离欲见难。
百川东逝更无还，生死由来一梦间。
苦雨凄风香阁冷，落花啼鸟绣帷间。
空于纸上看遗墨，无复灯前睹笑颜。
肠断不堪回首处，两行清泪万重山。
痴儿弱女两相依，宿鸟惊巢各自飞。
尘锁镜台秋月冷，香消罗幔夜灯微。
双亲闻讣肠应断，百岁同心事已非。
垂老不堪生死别，客边日日泪沾衣。
----------------------------number 6186----------------------------
西塍废圃
宋朝
周密
吟蛩鸣蜩引兴长，玉簪花落野塘香。
园翁莫把秋荷折，留与游鱼盖夕阳。
----------------------------number 6187----------------------------
五美吟
虞姬
清朝
曹雪芹
肠断乌骓夜啸风，虞兮幽恨对重瞳。
黥彭甘受他年醢，饮剑何如楚帐中？
----------------------------number 6188----------------------------
商人妇
元朝
孙华孙
妾年将及笄，嫁与东家儿。
东家见，贩江西，夫妇五年三别离。
江西娼家花满蹊，不知今年归不归。
春来还为作春衣，满院杨花双燕飞。
----------------------------number 6189----------------------------
澄碧堂
元朝
唐珙
黄河一清三千年，行潦灭没昆仑源。
我当濯足万里外，却怪尘土生青天。
何如曹溪一滴水，太阿削平如砺砥。
三江五湖不敢流，沧海无风清见底。
沅湘有脉通神州，乾坤无根元气浮。
青天在下水在上，铸出一片玻璃秋。
道人对此心自定，冷射瞳光双月影。
玲珑凿开云雾窗，悟作虚空大圆镜。
----------------------------number 6190----------------------------
池中白莲
元朝
孙华孙
蕊宫夜凉张暑晏，仙姝散花水晶殿。
霞绡中单云锦缘，黄金为房玉为钿。
翠旌导前宝盖殿，霓裳中序按未遍。
一人素衣持羽扇，欣然中立白玉弁。
群姝被酒酡发面，冠佩倾然醉相盼。
彼峨弁者色不变，以口承露不肯咽。
终然贞白难为荐，独向西风抱清怨。
----------------------------number 6191----------------------------
五美吟
绿珠
清朝
曹雪芹
瓦砾明珠一例抛，何曾石尉重娇娆？
都缘顽福前生造，更有同归慰寂寥。
----------------------------number 6192----------------------------
韩左军马图卷
元朝
唐珙
将军西征过昆仑，战马渴死心如焚。
策勋脱鞍泻汗血，一饮瑶池三尺雪。
身如飞龙首渴乌，白光照夜瞳流月。
长河冻合霜草干，骏骨削立天风寒。
木牛沉绝粮道阻，中军饿守函谷关。
太平此马惜遗弃，往往驽骀归天闲。
区区刍粟岂足豢，忠节所尽人尤难。
摩挲图画不忍看，万古志士空长叹。
----------------------------number 6193----------------------------
召命赴省因母老夜宿嘉禾驿二首
元朝
孙华孙
岁晚离家客，更深上水船。
犬鸣营柝外，渔唱驿灯前。
远役关慈母，孤忠仗老天。
极知朱绂贵，无奈彩衣姸。
汉使征车急，潘与定省频。
小人犹有母，率土莫非臣。
岁俭盘炊玉，家贫酒泛银。
自优缘白发，岂敢逆龙鳞。
----------------------------number 6194----------------------------
赵文敏书洛神赋
元朝
唐珙
当年子敬洛神赋，欧褚临摹不知数。
世人惟重十三行，真赝难分争抵捂。
赵公书法宗二王，手写全篇复前古。
上追黄庭下乐毅，善刻唐临俱未许。
残编断简久脱略，赵璧随珠获全睹。
宓妃夜走天吴奔，骊龙腾骧老蛟舞。
人间欲见不易得，往往收藏秘天府。
江南故家多好事，一纸宁论白金估。
临池墨笔尽飞动，贯月虹光夜吞吐。
愿加十袭重珍护，却恐雷霆来下取。
----------------------------number 6195----------------------------
五美吟
西施
清朝
曹雪芹
一代倾城逐浪花，吴宫空自忆儿家。
效颦莫笑东村女，头白西边上浣纱。
上浣纱
一作：尚浣纱
----------------------------number 6196----------------------------
至顺改元季夏大雨几月
元朝
孙华孙
雨欲沉三版，天应隔万重。
元年书大水，六月变穷冬。
消长关时宰，艰危泣老农。
蛟龙毋太横，于尔卜丰凶。
----------------------------number 6197----------------------------
猫
元朝
唐珙
觅得狸儿太有情，乌蝉一点抱唇生。
牡丹架暖眠春昼，薄荷香浓醉晓晴。
分唾掌中频洗面，引儿窗下自呼名。
溪鱼不惜朝朝买，赢得书斋夜太平。
----------------------------number 6198----------------------------
五美吟
红拂
清朝
曹雪芹
长揖雄谈态自殊，美人巨眼识穷途。
尸居余气杨公幕，岂得羁縻女丈夫？
----------------------------number 6199----------------------------
风山怀古三首
元朝
孙华孙
宋家事业如汉晋，遗史班班今尚存。
南渡衣冠元帝纪，中山庙社靖王孙。
海门龙去秋潮横，宫阙乌啼夕燐繁。
已恨无人似诸葛，生憎何物学桓温。
王气中流甲马营，残星环绕凤皇城。
斯文自可同三代，诸老犹能语二京。
穉帝有车将白璧，太皇无舰载苍生。
祇今薄海渐声教，共戴尧天乐太平。
莫向登临起叹吁，故宫今是梵王都。
麒麟馺娑荒荆棘，鹦鹉频伽张苾刍。
莗道久无黄曲盖，寝垣谁置白浮图。
望江亭子依然好，时有胡僧置酒壶。
----------------------------number 6200----------------------------
题蒋卫平遗像
近代
李大钊
斯人气尚雄，江流自千古。
碧血几春花，零泪一抔土。
不闻叱咤声，但听呜咽水。
夜夜空江头，似有蛟龙起。
----------------------------number 6201----------------------------
幼蘅行未久，相无又去江户，作此送之
近代
李大钊
逢君已恨晚，此别又如何？
大陆龙蛇起，江南风雨多。
斯民正憔悴，吾辈尚蹉跎。
故国一回首，谁堪返太和？
----------------------------number 6202----------------------------
丙辰春，再至江户。幼蘅将返国，同人招至
近代
李大钊
壮别天涯未许愁，尽将离恨付东流。
何当痛饮黄龙府，高筑神州风雨楼。
----------------------------number 6203----------------------------
南天动乱，适将去国，忆天问军中
近代
李大钊
班生此去意何云？破碎神州日已曛。
去国徒深屈子恨，靖氛空说岳家军。
风尘河北音书断，戎马江南羽檄纷。
无限伤心劫后话，连天烽火独思君。
----------------------------number 6204----------------------------
乙卯残腊，由横滨搭法轮赴春申，在太平洋
近代
李大钊
浩渺水东流，客心空太息。
神州悲板荡，丧乱安所极？
八表正同昏，一夫终窃国。
黯黯五彩旗，自兹少颜色。
逆贼稽征讨，机势今已熟。
义声起云南，鼓鼙动河北。
绝域逢知交，慷慨道胸臆。
中宵出江户，明月临幽黑。
鹏鸟将图南，扶摇始张翼；
一翔直冲天，彼何畏荆棘？
相期吾少年，匡时宜努力；
男儿尚雄飞，机失不可得。
----------------------------number 6205----------------------------
玉泉流贯颐和园墙根，潺潺有声，闻通三海
近代
李大钊
殿阁嵯峨接帝京，阿房当日苦经营。
只今犹听宫墙水，耗尽民膏是此声。
----------------------------number 6206----------------------------
临江仙
给丁玲同志
近代
毛泽东
临江仙给丁玲同志①一九三六年十二月
壁上红旗飘落照②，西风漫卷孤城③。保安人物一时新④。洞中开宴会，招待出牢人⑤。
纤笔一枝谁与似⑥？
三千毛瑟精兵⑦。阵图开向陇山东⑧。昨天文小姐，今日武将军⑨。
这首词最早发表在《新观察》一九八〇年第七期。
----------------------------number 6207----------------------------
庄子
外篇
天运
先秦
庄子
“天其运乎？地其处乎？日月其争于所乎？孰主张是？孰维纲是？孰居无事推而行是？意者其有机缄而不得已乎？意者其运转而不能自止邪？云者为雨乎？雨者为云乎？孰隆施是？孰居无事淫乐而劝是？风起北方，一西一东，有上仿徨。孰嘘吸是？孰居无事而披拂是？敢问何故？”巫咸袑曰：“来，吾语女。天有六极五常，帝王顺之则治，逆之则凶。九洛之事，治成德备，临照下土，天下戴之，此谓上皇。”
商大宰荡问仁于庄子。庄子曰：“虎狼，仁也。”曰：“何谓也？”庄子曰：“父子相亲，何为不仁！”曰：“请问至仁。”庄子曰：“至仁无亲。”大宰曰：“荡闻之，无亲则不爱，不爱则不孝。谓至仁不孝，可乎？”庄子曰：“不然，夫至仁尚矣，孝固不足以言之。此非过孝之言也，不及孝之言也。夫南行者至于郢，北面而不见冥山，是何也？则去之远也。故曰：以敬孝易，以爱孝难；以爱孝易，而忘亲难；忘亲易，使亲忘我难；使亲忘我易，兼忘天下难；兼忘天下易，使天下兼忘我难。夫德遗尧、舜而不为也，利泽施于万世，天下莫知也，岂直大息而言仁孝乎哉！夫孝悌仁义，忠信贞廉，此皆自勉以役其德者也，不足多也。故曰：至贵，国爵并焉；至富，国财并焉；至愿，名誉并焉。是以道不渝。”
北门成问于黄帝曰：“帝张咸池之乐于洞庭之野，吾始闻之惧，复闻之怠，卒闻之而惑，荡荡默默，乃不自得。”帝曰：“汝殆其然哉！吾奏之以人，徵之以天，行之以礼义，建之以大清。夫至乐者，先应之以人事，顺之以天理，行之以五德，应之以自然。然后调理四时，太和万物。四时迭起，万物循生。一盛一衰，文武伦经。一清一浊，阴阳调和，流光其声。蛰虫始作，吾惊之以雷霆。其卒无尾，其始无首。一死一生，一偾一起，所常无穷，而一不可待。汝故惧也。吾又奏之以阴阳之和，烛之以日月之明。其声能短能长，能柔能刚，变化齐一，不主故常。在谷满谷，在坑满坑。涂却守神，以物为量。其声挥绰，其名高明。是故鬼神守其幽，日月星辰行其纪。吾止之于有穷，流之于无止。子欲虑之而不能知也，望之而不能见也，逐之而不能及也。傥然立于四虚之道，倚于槁梧而吟：‘目知穷乎所欲见，力屈乎所欲逐，吾既不及，已夫！’形充空虚，乃至委蛇。汝委蛇，故怠。吾又奏之以无怠之声，调之以自然之命。故若混逐丛生，林乐而无形，布挥而不曳，幽昏而无声。动于无方，居于窈冥，或谓之死，或谓之生；或谓之实，或谓之荣。行流散徙，不主常声。世疑之，稽于圣人。圣也者，达于情而遂于命也。天机不张而五官皆备。此之谓天乐，无言而心说。故有焱氏为之颂曰：‘听之不闻其声，视之不见其形，充满天地，苞裹六极。’汝欲听之而无接焉，而故惑也。乐也者，始于惧，惧故祟；吾又次之以怠，怠故遁；卒之于惑，惑故愚；愚故道，道可载而与之俱也。”
孔子西游于卫，颜渊问师金曰：“以夫子之行为奚如？”师金曰：“惜乎！而夫子其穷哉！”颜渊曰：“何也？”师金曰：“夫刍狗之未陈也，盛以箧衍，巾以文绣，尸祝齐戒以将之。及其已陈也，行者践其首脊，苏者取而爨之而已。将复取而盛以箧衍，巾以文绣，游居寝卧其下，彼不得梦，必且数眯焉。今而夫子亦取先王已陈刍狗，聚弟子游居寝卧其下。故伐树于宋，削迹于卫，穷于商周，是非其梦邪？围于陈蔡之间，七日不火食，死生相与邻，是非其眯邪？夫水行莫如用舟，而陆行莫如用车。以舟之可行于水也，而求推之于陆，则没世不行寻常。古今非水陆与？周鲁非舟车与？今蕲行周于鲁，是犹推舟于陆也！劳而无功，身必有殃。彼未知夫无方之传，应物而不穷者也。且子独不见夫桔槔者乎？引之则俯，舍之则仰。彼，人之所引，非引人者也。故俯仰而不得罪于人。故夫三皇五帝之礼义法度，不矜于同而矜于治。故譬三皇五帝之礼义法度，其犹蒩梨橘柚邪！其味相反而皆可于口。故礼义法度者，应时而变者也。今取猨狙而衣以周公之服，彼必龄啮挽裂，尽去而后慊。观古今之异，犹猨狙之异乎周公也。故西施病心而颦其里，其里之丑人见之而美之，归亦捧心而颦其里。其里之富人见之，坚闭门而不出；贫人见之，挈妻子而去之走。彼知颦美而不知颦之所以美。惜乎，而夫子其穷哉！”
孔子行年五十有一而不闻道，乃南之沛见老聃。老聃曰：“子来乎？吾闻子，北方之贤者也！子亦得道乎？”孔子曰：“未得也。”老子曰：“子恶乎求之哉？”曰：“吾求之于度数，五年而未得也。”老子曰：“子又恶乎求之哉？”曰：“吾求之于阴阳，十有二年而未得也。”老子曰：“然，使道而可献，则人莫不献之于其君；使道而可进，则人莫不进之于其亲；使道而可以告人，则人莫不告其兄弟；使道而可以与人，则人莫不与其子孙。然而不可者，无它也，中无主而不止，外无正而不行。由中出者，不受于外，圣人不出；由外入者，无主于中，圣人不隐。名，公器也，不可多取。仁义，先王之蘧庐也，止可以一宿而不
可久处。觏而多责。古之至人，假道于仁，托宿于义，以游逍遥之虚，食于苟简之田，立于不贷之圃。逍遥，无为也；苟简，易养也；不贷，无出也。古者谓是采真之游。以富为是者，不能让禄；以显为是者，不能让名。亲权者，不能与人柄，操之则栗，舍之则悲，而一无所鉴，以窥其所不休者，是天之戮民也。怨、恩、取、与、谏、教、生杀八者，正之器也，唯循大变无所湮者为能用之。故曰：正者，正也。其心以为不然者，天门弗开矣。”
孔子见老聃而语仁义。老聃曰：“夫播糠眯目，则天地四方易位矣；蚊虻囋肤，则通昔不寐矣。夫仁义憯然，乃愤吾心，乱莫大焉。吾子使天下无失其朴，吾子亦放风而动，总德而立矣！又奚杰然若负建鼓而求亡子者邪！夫鹄不日浴而白，乌不日黔而黑。黑白之朴，不足以为辩；名誉之观，不足以为广。泉涸，鱼相与处于陆，相呴以湿，相濡以沫，不若相忘于江湖。”
孔子见老聃归，三日不谈。弟子问曰：“夫子见老聃，亦将何规哉？”孔子曰：“吾乃今于是乎见龙。龙，合而成体，散而成章，乘乎云气而养乎阴阳。予口张而不能脋。予又何规老聃哉？”子贡曰：“然则人固有尸居而龙见，雷声而渊默，发动如天地者乎？赐亦可得而观乎？”遂以孔子声见老聃。老聃方将倨堂而应，微曰：“予年运而往矣，子将何以戒我乎？”子贡曰：“夫三皇五帝之治天下不同，其系声名一也。而先生独以为非圣人，如何哉？”老聃曰：“小子少进！子何以谓不同？”对曰：“尧授舜，舜授禹。禹用力而汤用兵，文王顺纣而不敢逆，武王逆纣而不肯顺，故曰不同。”老聃曰：“小子少进，余语汝三皇五帝之治天下：黄帝之治天下，使民心一。民有其亲死不哭而民不非也。尧之治天下，使民心亲。民有为其亲杀其杀而民不非也。舜之治天下，使民心竞。民孕妇十月生子，子生五月而能言，不至乎孩而始谁，则人始有夭矣。禹之治天下，使民心变，人有心而兵有顺，杀盗非杀人。自为种而‘天下’耳。是以天下大骇，儒墨皆起。其作始有伦，而今乎妇女，何言哉！余语汝：三皇五帝之治天下，名曰治之，而乱莫甚焉。三皇之知，上悖日月之明，下睽山川之精，中堕四时之施。其知惨于蛎虿之尾，鲜规之兽，莫得安其性命之情者，而犹自以为圣人，不可耻乎？其无耻也！”子贡蹴蹴然立不安。
孔子谓老聃曰：“丘治《诗》、《书》、《礼》、《乐》、《易》、《春秋》六经，自以为久矣，孰知其故矣，以奸者七十二君，论先王之道而明周、召之迹，一君无所钩用。甚矣！夫人之难说也？道之难明邪？”老子曰：“幸矣，子之不遇治世之君！夫六经，先王之陈迹也，岂其所以迹哉！今子之所言，犹迹也。夫迹，履之所出，而迹岂履哉！夫白鶂之相视，眸子不运而风化；虫，雄鸣于上风，雌应于下风而风化。类自为雌雄，故风化。性不可易，命不可变，时不可止，道不可壅。苟得于道，无自而不可；失焉者，无自而可。”孔子不出三月，复见，曰：“丘得之矣。乌鹊孺，
鱼傅沫，细要者化，有弟而兄啼。久矣，夫丘不与化为人！不与化为人，安能化人。”老子曰：“可，丘得之矣！
----------------------------number 6208----------------------------
清明
清明时节雨纷纷
清朝
杜牧
清明时节雨纷纷，路上行人欲断魂。
借问酒家何处有，牧童遥指杏花村。
----------------------------number 6209----------------------------
人日寄杜二拾遗
唐朝
高适
【题解】
人日，《荆楚岁时记》：“正月七日为人日。以七种菜为羹，剪彩为人，或镂金箔为人，以贴屏风，亦戴之头鬓。又造华胜以相遗，登高赋诗。”杜二，杜甫。《新唐书
杜甫传》：“至德二年，亡走凤翔，上谒，拜右拾遗。”《旧唐书
职官志
门下省》：“左补阙二员、左拾遗二员……掌供奉讽谏、扈从乘舆。凡发令与事有不便于时、不合于道，大则廷议，小则上封。”高适与杜甫为友人。天宝三载（
），二人与李白曾同游梁宋及东鲁。此诗作于上元二年（
），适时任蜀彭二州刺史，杜甫则寓居草堂。
人日题诗寄草堂，遥怜故人思故乡。
柳条弄色不忍见，梅花满枝空断肠。
身在南蕃无所预，心怀百忧复千虑。
今年人日空相忆，明年人日知何处？
一卧东山三十春，岂知书剑老风尘。
龙钟还忝二千石，愧尔东西南北人。
----------------------------number 6210----------------------------
踏月寻梅
当代
闲斋主人
水寒星冷落，
风动月清高。
疏影解我意，
新放一枝苞。
----------------------------number 6211----------------------------
菩萨蛮
寻秋
当代
闲斋主人
自来常恨秋色少，
愿君多向溪边找。
枯水落青石，
长身攀远枝。
皓腕霜叶照，
人比红枫俏。
一笑倾人国，
相思何奈多。
----------------------------number 6212----------------------------
海外行，一七年仲秋纪念
当代
闲斋主人
自来海外行，佳节未敢期。
耶娘殷勤望，稚子反复啼。
幸得山荆顾，亦有向隅时。
千金何足贵，百岁如马驰。
此生缘为亲，缘尽永别离。
不见明镜里，华发半青丝？
怆然出东门，登车驱长堤。
江海幸相连，凭水寄遥思。
----------------------------number 6213----------------------------
七夕
当代
闲斋主人
晚潮新漫长堤石，
红霞斜照芳菲草。
蝉噪不闻林下语，
小径今夕为谁扫。
月半圆，人半老，
正是一年秋尚早。
廊前乞巧小儿女，
后厢半掩旧诗稿。
----------------------------number 6214----------------------------
南国夜雨
当代
闲斋主人
满天风雨意如何，
金蛇舞起千钧歌。
危伞敢迎晚来骤，
沙鞋惯淌漫流多。
乍可长啸明九问，
一任平生寄烂柯。
面壁难破四十载，
再逢甲子托山阿。
——南国多夜雨，执危伞行里许，衣衫尽湿矣，遂感于怀。
----------------------------number 6215----------------------------
歇雨占龟
当代
闲斋主人
雨裹风雷急，
蛙告放晴迟。
一泓且曳尾，
罔求垫脚石。
----------------------------number 6216----------------------------
踏春口占
当代
闲斋主人
东风偏惹柳絮狂，
扶摇混沌蔽三江。
姹紫嫣红休夸口，
迷眼才是真春光。
----------------------------number 6217----------------------------
客
当代
闲斋主人
清茶迎新客，
古礼待故人。
宾主相见晚，
熙然满堂春。
一啄复一饮，
当思祖泽恩。
----------------------------number 6218----------------------------
复活节于高街闻圣歌
不解其意
当代
闲斋主人
独步熙攘来还去，
无疑圣贤死复生。
弦歌终曲对明月，
清风拂我思莼羹。
----------------------------number 6219----------------------------
仲秋
当代
闲斋主人
南国无意蟹菊黄，
青芒绿椰乐未央。
唯有满月嗮不得，
莹华凝作鬓上霜。
----------------------------number 6220----------------------------
杨柳枝词四首
当代
徐东澳
一
清风回岸荡洄波，翠柳绿衣杨柳歌。
空许女郎披日暮，回看清山几婀娜？
二
荷叶初圆荷蕊生，河流西岸雨蛙声。
一竿垂钓学吕尚，若遇文王不可轻。
三
孤村落日起炊烟，村外小河走西边。
一落残霞天远大，儿童相坐数杜娟。
四
半钩明月和北风，四声杨柳唱到冬。
红炉暖火披衣坐，小酒碟盘待乐公。
----------------------------number 6221----------------------------
上元
当代
徐东澳
金蟾流影破凉烟，月浪疏星天宇穿。
终日东风掩寂寞，华灯银汉入长天。
----------------------------number 6222----------------------------
叹世
当代
沧海先生
香浸苏合分桂花，郁金堂上醉奢华。
前朝洛水莫愁女，空入千金百姓家。
----------------------------number 6223----------------------------
登神童山有怀
当代
沧海先生
神童山上唱渔舟，昨日登临忆前游。
溪水流花君莫叹，暮云扶日月须愁。
从来泪落多情韵，但是怀思少风流。
日落清烟苍松下，风生夕雾古道头。
青山徐转鸟不定，春树频摇光欲流。
山月苍苍人寂寂，河鸭款款鹭飞飞。
浮云寂寞绕城白，游气孤独敛山辉。
织女天河旧人在，一生唯有捧君心。
烟开鳌背千寻碧，日浴鲸波万顷金。
他日玉溪终为情，今朝沧海谢知音。
且听弦断为凤鸣，不负平生负他生。
----------------------------number 6224----------------------------
巫山神女
当代
徐东澳
晓雾清风两相和，朝云不卷暮雨多。
楚王神会巫山日，一梦阴阳天地合。
----------------------------number 6225----------------------------
踏青思
当代
刘达权
紫燕双双歌柳头，千蜂曼舞百花羞。
古今多少颜如玉，可遇缘何不可求。
----------------------------number 6226----------------------------
观雁行
当代
刘达权
人字破长空，
影残山野中。
落楼工盖瓦，
栖树柳成桐。
----------------------------number 6227----------------------------
老者
当代
邹以发
多情自古伤离别，
道是无情却有情。
笑谈风云旧往事，
莫作再往回士兵。
注：①士兵：古代时候的士兵，这里指愚蠢的人。
----------------------------number 6228----------------------------
道悟中人
当代
邹以发
苦海方舟无舵，定海神针无守。
天若无情亦留，难为上苦心人。
泣崩天地源知，终归方地所有。
注：①源知：只有眼泪知道
----------------------------number 6229----------------------------
吃茶
当代
闲斋主人
夜来苦无酒，闲居幸有茶。
残炉煎新水，鄙壶浇紫砂。
再泡汤更酽，漏尽听胡笳。
回甘犹自在，随梦到天涯。
----------------------------number 6230----------------------------
雾里看景
当代
高山流水
远望灰突突，
近看黑乎乎，
透明度不济，
美景有却无。
----------------------------number 6231----------------------------
上网
当代
高山流水
人如大树网如风，
大树摇曳在风中。
旋风常吹树常动，
树欲静时风不停。
----------------------------number 6232----------------------------
动感画
当代
高山流水
地上高山高，
天上蓝天蓝，
岸边风景秀，
影游水潺潺。
----------------------------number 6233----------------------------
鹊桥会
当代
高山流水
王母玉簪划汉河，牛郎织女两相隔。
一年一度七夕会，团聚勿忘酬天鹊！
----------------------------number 6234----------------------------
暇忆当年
当代
高山流水
脚踩双船伊彷徨，
复送秋波在学堂，
虽其堪比花魁女，
鸿志岂止卖油郎。
----------------------------number 6235----------------------------
秋标
当代
高山流水
微风送凉暑气敛，
昼夜温差渐明显。
一叶脱枝飘飘落，
静听蝉鸣声声缓。
----------------------------number 6236----------------------------
水患
当代
高山流水
初秋连雨河水漫，
涵虚混
天连成片。
无情大水淹农田，
可怜种地庄稼汉。
----------------------------number 6237----------------------------
新农村建设写实
当代
高山流水
树下花开沿路香，
菜园果实红绿黄。
居民结伙携座聚，
织绣打牌看谁强。
楼前楼后童嬉戏，
楼东楼西各业忙，
楼里楼外人串动，
楼上楼下笑声扬。
渔者楼前晒鱼网，
人围货摊买亦尝。
散步绕着楼区转，
水泥路面道溜光。
小区内外车方便，
三五超市生意旺。
棋牌娱乐两三家，
秧歌舞蹈在广场。
环境优雅风景秀，
区内绿地树成行。
春来四野百鸟唱，
夏秋听蝉声嘹亮。
健身设备站一排，
踏雪锻炼无烟呛。
方圆廖廓没污染，
这里生活特辉煌。
----------------------------number 6238----------------------------
事评
当代
高山流水
众聚世事评，
有人说不公。
偏見不晓识，
晴可有云行。
步随黑云影，
牢骚天不晴。
固执持管见，
牛角钻不通。
换位做权衡，
多晴变有情。
放眼量盛世，
方见大光明。
----------------------------number 6239----------------------------
四秋
当代
高山流水
秋人感凄凉，
秋风伴夕阳。
秋蝉卧高树，
秋鸣听八方。
----------------------------number 6240----------------------------
劝改顽癖
当代
高山流水
口逻肚攒为子孙，
可怜天下父母心。
承听敦劝早开悟，
摒弃吝啬養躬身。
----------------------------number 6241----------------------------
韶光荏苒
当代
高山流水
忆当年，
头脑中放电影，
一幕一幕又一幕，
幕幕映童趣。
看近岁，
脸颊上爬皱纹，
两排两排再两排，
排排载沧桑。
----------------------------number 6242----------------------------
回顾校园
当代
高山流水
当年校园望夜空，
半天积云半天星。
别处得淋毛毛雨，
此地无晴还有晴。
----------------------------number 6243----------------------------
航天
当代
高山流水
近目观北斗，
曲臂揽天星，
若问何能尔，
神舟载人行。
世界看中国，
太空走闲庭，
科学探宇宙，
天上人亦惊！
----------------------------number 6244----------------------------
教师颂
当代
高山流水
园丁树人担不轻，
育出桃李皆精英。
春蚕吐丝呕心血，
蜡炬泪干铭汗青。
----------------------------number 6245----------------------------
赞退休教师
当代
高山流水
当年擢用做园丁，
积岁劳碌但光荣。
辛勤耕耘育桃李，
粉笔洁白写人生。
----------------------------number 6246----------------------------
中秋节
当代
高山流水
八月十五月团圞，
廖廓碧天挂玉盘。
户外赏月银光浴，
千万笑脸仰头看。
----------------------------number 6247----------------------------
中秋约客
当代
高山流水
八月十五暮云翔，
金蟾玉兔玩迷藏。
团圆佳节邀桂客，
嫦娥吴刚皆赏光！
----------------------------number 6248----------------------------
中秋夜
当代
高山流水
举头望明月，
敛目思故人。
相互两挂牵，
灵犀可洞神。
----------------------------number 6249----------------------------
秋至
当代
高山流水
秋风送爽感觉凉，
白昼黑夜近均长。
乌鸦聚堆蚊声急，
环顾田野半青黄。
